{
    "author": "Guarino Veronese",
    "title": "carmina",
    "url": "http://www.poetiditalia.it/texts/GUARINO|carm|001",
    "text": [
        [
            {
                "verse": "Ardentes stellas, lucens mea Stella, tueris:"
            },
            {
                "verse": "Caelum utinam fierem, te ut multo lumine cernam."
            }
        ],
        [
            {
                "verse": "Ausoniae et Graiae lugubria spargite Musae"
            },
            {
                "verse": "Carmina, Pallas adhuc! Decus en illustre decorque"
            },
            {
                "verse": "Vester obit. Lingua erudiens Iampetrus utraque"
            },
            {
                "verse": "Auribus infudit claras nostratibus artes,"
            },
            {
                "verse": "Vocibus et vita callem monstravit Olympi."
            },
            {
                "verse": "Aequaevi hunc socium et iuvenes luxere parentem."
            },
            {
                "verse": "Orba viri talis fama solabere, Luca."
            }
        ],
        [
            {
                "verse": "Barbara quem duro Germania monte creavit,"
            },
            {
                "verse": "Hunc, Ziliole, tibi dulcis Verona remittit,"
            },
            {
                "verse": "Qui saevos animos et agrestia corpora solvas."
            },
            {
                "verse": "Nam vita suavique potes gravitate loquendi"
            },
            {
                "verse": "Saxa animare, feros lenire affatibus ursos."
            },
            {
                "verse": "Prisca parens quondam fuerat de sanguine vestro;"
            },
            {
                "verse": "Mutavit faciem taetris Saturnia villis,"
            },
            {
                "verse": "Tanta fuit laesi stimulans iniuria lecti."
            },
            {
                "verse": "Quocirca veterem modo si reparasse figuram"
            },
            {
                "verse": "Non datur, humanos aut restaurarier artus,"
            },
            {
                "verse": "At priscos mores et mentem redde virilem,"
            },
            {
                "verse": "Ut quantum ira diu valuit Iunonis iniquae,"
            },
            {
                "verse": "Tantum ingens possit virtus tua numinis instar."
            },
            {
                "verse": "Omne ministerium, dictos quoque spondeo gestus,"
            },
            {
                "verse": "Nutibus ipse iube, me iussa capessere cernes."
            }
        ],
        [
            {
                "verse": "Calcus, si quaeris, duo lentis grana tenebit,"
            },
            {
                "verse": "At calci duplices ceratem praebere videntur."
            },
            {
                "verse": "Si ceratem geminas, obolum numerare valebis."
            },
            {
                "verse": "Inde solet scrupulus obolis constare duobus,"
            },
            {
                "verse": "Ast unus scrupulus siliquarum pondere sex fit."
            },
            {
                "verse": "Drachma tribus scrupulis, octonis uncia drachmis;"
            },
            {
                "verse": "Ter scrupulis octo componitur uncia tota;"
            },
            {
                "verse": "Uncia si fuerit bis sena vocabitur axis;"
            },
            {
                "verse": "Unam deme: deunx est; binas: sit tibi dextans;"
            },
            {
                "verse": "Si tres, est dodrans; bessis si quatuor aufers;"
            },
            {
                "verse": "Quinque trahes: septunx; sex tolles: semis habetur;"
            },
            {
                "verse": "Si septem, quinans; dic quatuor esse trientem;"
            },
            {
                "verse": "Tres tibi quadrantem faciunt, bina uncia sextans."
            }
        ],
        [
            {
                "verse": "Ceu procul a patria totum peragrantibus orbem"
            },
            {
                "verse": "Estensis volitans Nicolai gloria quondam,"
            },
            {
                "verse": "Sic procul a patria sua nunc praecordia saxo"
            },
            {
                "verse": "Condita in hoc recubant, corpus patria inclita servat."
            },
            {
                "verse": "Ceu patrem hunc patriae dux et moestissima luget"
            },
            {
                "verse": "Hunc urbs tota, pio quam duxit amore secundam."
            },
            {
                "verse": "Consilium is duris fuit et spes unica rebus."
            }
        ],
        [
            {
                "verse": "Consilium vestrum, docti, laudatur, ephebi,"
            },
            {
                "verse": "Otia cum fessis poscitis ingeniis."
            },
            {
                "verse": "Vobis, pro speculo, natura est facta magistra:"
            },
            {
                "verse": "Lucem operi tribuit; nox vocat ad requiem."
            },
            {
                "verse": "Ipse labore suas partis sic dividit annus:"
            },
            {
                "verse": "Post opus et varium cana quiescit hiems."
            },
            {
                "verse": "Optima belligeros finit pax rite tumultus;"
            },
            {
                "verse": "Post ventos placidum stare vides pelagus."
            },
            {
                "verse": "Sic, ubi perpetua lassastis Pallade sensus"
            },
            {
                "verse": "Noxque diesque animos fregerit adsiduos,"
            },
            {
                "verse": "Danda quies vobis, captanda vacatio dum sit:"
            },
            {
                "verse": "Ludus iners longe, ludus honestus eat;"
            },
            {
                "verse": "Sint procul et tali, pulchra et certamina sunto;"
            },
            {
                "verse": "Lingua procax fugiat, absit avaritia."
            },
            {
                "verse": "Non ludos festosque dies voco, quis mala mentem"
            },
            {
                "verse": "Et vita et sordes commaculant hominum."
            },
            {
                "verse": "Nulla sit argenti collusio: carmina, risus"
            },
            {
                "verse": "Urbanique sales otia vestra regant."
            },
            {
                "verse": "Sic, cum tempus erit, vestram sedabo Minervam,"
            },
            {
                "verse": "Fortior ut studium mens revocata ferat."
            },
            {
                "verse": "Quare agite, o, cuncti, erectis simul ordine dextris,"
            },
            {
                "verse": "Dicite \"festa dies\", dicite \"festa dies\"!"
            }
        ],
        [
            {
                "verse": "Convenere pares paribus, convenit et aetas"
            },
            {
                "verse": "Omnis: ero melius cum senibus senior."
            },
            {
                "verse": "Maturos refugit nutus urbana iuventus,"
            },
            {
                "verse": "Et iocus et ludus cum seniore tepent."
            },
            {
                "verse": "Quare agite, o iuvenes, risus et amoena vocate,"
            },
            {
                "verse": "Ne turbent faciles seria dura iocos."
            }
        ],
        [
            {
                "verse": "Corpus ut in membra, rursum membra ipsa licebit"
            },
            {
                "verse": "Dividere in partes, numeri est sic formula triplex:"
            },
            {
                "verse": "Periodon appellant et kola et kommata Graii,"
            },
            {
                "verse": "Ambitus et membra dicta atque incisa Latinis."
            },
            {
                "verse": "Ambitus est verbis perfecto clausula sensu,"
            },
            {
                "verse": "Isque duplex: vel enim solo stat clausula membro:"
            },
            {
                "verse": "Extemplo Aeneae solvuntur frigore membra;"
            },
            {
                "verse": "Pluribus aut membris: duo terna haec sive quaterna:"
            },
            {
                "verse": "Oramus, prohibe infandos a navibus ignes."
            },
            {
                "verse": "Parce pio generi et propius res aspice nostras."
            },
            {
                "verse": "Res perfecta quidem, reliquam tamen ordine spectans,"
            },
            {
                "verse": "Membrum appellatur; nondum est sententia plena."
            },
            {
                "verse": "Dic mihi, quam longum poscit constructio membrum?"
            },
            {
                "verse": "Senari versus sit terminus unus abunde,"
            },
            {
                "verse": "Sive modus quem non defessus spiritus edat."
            },
            {
                "verse": "Incisum membri pars est minor, ipsaque nondum"
            },
            {
                "verse": "Explevit sensus: O terque quaterque beati."
            },
            {
                "verse": "Dictio connexa est numeris, plerumque soluta est."
            },
            {
                "verse": "Solvitur, ut sermo neglectus, epistula lenis."
            },
            {
                "verse": "Haec tibi connectunt: numerus, iunctura vel ordo."
            },
            {
                "verse": "Ordo petit crescant ut dicta: Hic improbus, hic fur,"
            },
            {
                "verse": "Hic latro, crudelis gladiator, proditor urbis."
            },
            {
                "verse": "Naturae cursum: vita et mors, proelia palmam."
            },
            {
                "verse": "Claudatur verbo sensus, nisi durior exit."
            },
            {
                "verse": "Hinc iunctura vetat vocales, consona crebra."
            },
            {
                "verse": "Syllaba quae finit non incohet: arma manebant."
            },
            {
                "verse": "Vox eadem ut rara: cor cordis, cordaque corde."
            },
            {
                "verse": "Durius s iunges x, quod probat auris et ora."
            },
            {
                "verse": "Iam saevus Xerxes fertur rex undique victor."
            },
            {
                "verse": "Plura sub hoc genere, docilis quae sentiet auris."
            },
            {
                "verse": "Dic, quibus est numerosa modis oratio nobis?"
            },
            {
                "verse": "Ut res amplifices, ut magnis laudibus ornes,"
            },
            {
                "verse": "Et si digna magis quam maesta negotia tractas."
            },
            {
                "verse": "Ipsa pedum brevitas numerum facit esse citatum"
            },
            {
                "verse": "Procerique pedes tardum fluxisse iubebunt."
            },
            {
                "verse": "Quod si contendis, celeri pede currere tenta,"
            },
            {
                "verse": "Sin res exponis, incessu tardior ito."
            },
            {
                "verse": "Iambus humi serpit, conscendit in ardua paean,"
            },
            {
                "verse": "Dactylus utrumque tractat, sociabilis hospes."
            },
            {
                "verse": "Primus principii paean viget, at iacet imo,"
            },
            {
                "verse": "Commodus adveniens paean stat fine secundus."
            },
            {
                "verse": "Creticus extrema atque exordia suscipit apte."
            },
            {
                "verse": "Dactylus extremum chorium praeit et sedet imus."
            },
            {
                "verse": "Aptus ubique sedet docmius tolerabilis hospes,"
            },
            {
                "verse": "Si modo rarus adest nec aperto noscitur ore."
            },
            {
                "verse": "Spondiis geminis et clausula dulcior exit."
            },
            {
                "verse": "Duxque trochaeus amat post se ventare molosson."
            },
            {
                "verse": "Audio concinne binos in fine trochaeos."
            },
            {
                "verse": "Iambus spondium subit atque pyrichius audax."
            },
            {
                "verse": "Consonus et iambus spondio praeit atque trochaeo."
            },
            {
                "verse": "Nonnulli exametri fines in fine repellunt,"
            },
            {
                "verse": "Principium exametri cum prima exordia poscant."
            },
            {
                "verse": "Prima tenet trimetri finis bene consonus auri."
            },
            {
                "verse": "Amphimacro spondeus amat postremus adesse."
            },
            {
                "verse": "Tuque, anapaeste, soles anapaesti iungere sedem,"
            },
            {
                "verse": "Spondeumque sequens concinne clauderis imo."
            },
            {
                "verse": "Nec refert plures voces claudantur an una."
            },
            {
                "verse": "Haec quoque scribendo sat commoda fine notabis:"
            },
            {
                "verse": "Postremum claudens si sit monosyllaba longa,"
            },
            {
                "verse": "Magna vox, dicens, facies anteire trochaeum."
            },
            {
                "verse": "Sin brevis extiterit monosyllaba, prae sibi iambus"
            },
            {
                "verse": "Atque anapaestus erit: dominans lex sive potens sit."
            },
            {
                "verse": "Ante brevem brevis evitat productaque longam;"
            },
            {
                "verse": "Ipsa tamen vita vis clara Ligaria dixit."
            }
        ],
        [
            {
                "verse": "Cui, Francisce, novam potius reserare licebit"
            },
            {
                "verse": "Laetitiam atque hilari nascentis pectore sensus"
            },
            {
                "verse": "Quam tibi, qui solide semper mea gaudia gaudes"
            },
            {
                "verse": "Et cui iam pridem secretas promere curas"
            },
            {
                "verse": "Sum solitus? Cum praecipue communis honores"
            },
            {
                "verse": "Ferrariae invitent, patriam quam iure secundam,"
            },
            {
                "verse": "Nutricem vero primam venerorque coloque."
            },
            {
                "verse": "Hanc equidem in caelum tollebam laudibus urbem,"
            },
            {
                "verse": "Quod ...."
            },
            {
                "verse": "Et cives clari, populus numerosus, abunde"
            },
            {
                "verse": "Divitiis longe variis lateque vigeret;"
            },
            {
                "verse": "Fertile quod nutrit diversis frugibus arvum,"
            },
            {
                "verse": "Exornat quod flava Ceres; quod fortibus undis"
            },
            {
                "verse": "Tutatur pater Eridanus gladiosque feroces"
            },
            {
                "verse": "Submovet hostiles, nemo ut populator oberret,"
            },
            {
                "verse": "Atque idem clipeum praestat fructusque benignos."
            },
            {
                "verse": "Marchio magnanimus, laetae super omnia pacis"
            },
            {
                "verse": "Insignis studio, cultor quoque Palladis ingens"
            },
            {
                "verse": "Florentes miti populos dicione reservat"
            },
            {
                "verse": "Martis ab incursu; dum circum perstrepit orbem"
            },
            {
                "verse": "Armorum fragor et caedes, incendia, luctus,"
            },
            {
                "verse": "Tibia nos ludique tenent, festa, otia risus."
            },
            {
                "verse": "Grandior huic vitae cumulus felicis honorque"
            },
            {
                "verse": "Filius accedit, forma speciosus itemque"
            },
            {
                "verse": "Religione magis, iusti servator et aequi,"
            },
            {
                "verse": "Dulcior affatu, spes et solatia cunctis;"
            },
            {
                "verse": "Cognita finitimis passim praeconia nuper."
            },
            {
                "verse": "Altera sed mulcent nostram nova gaudia mentem,"
            },
            {
                "verse": "Seu speciosa magis vocitem miracula; nam res"
            },
            {
                "verse": "Grandis et insolita, cygno quoque rarior atro,"
            },
            {
                "verse": "Offertur, primos revocer quasi lactis ad annos."
            },
            {
                "verse": "Ecce Ludovicus, cui sunt cognomina Sardo,"
            },
            {
                "verse": "Ferrariam illustrans matrem, nova germina spargit,"
            },
            {
                "verse": "Quis laudem eximiam nostrae disseminet urbis."
            },
            {
                "verse": "Constabat leges sanctas romanaque iura"
            },
            {
                "verse": "Huic infusa viro, quis nosset civibus atras"
            },
            {
                "verse": "Sopire et lites durosque resolvere nodos,"
            },
            {
                "verse": "Ad cuius voces populus concurrere, quisque"
            },
            {
                "verse": "Ambiguos sensus certatim ponere, dicta"
            },
            {
                "verse": "Certa referre, velut vatis folia ipsa Sibyllae"
            },
            {
                "verse": "Mortales petere aut oracula Delia quondam"
            },
            {
                "verse": "Rebus in incertis cupiens audiverat orbis."
            },
            {
                "verse": "Hanc equidem nobis dimissam caelitus artem"
            },
            {
                "verse": "Crediderim, qua se quaque oppida quaque penates"
            },
            {
                "verse": "Et pretii stimulis regerent poenaeque pavore."
            },
            {
                "verse": "Haec stabilit populos, reges certo ordine, gentes,"
            },
            {
                "verse": "Hanc inter fortes sceptrum tenuisse videmus."
            },
            {
                "verse": "Roma Numan talem celebrat Sparteque Lycurgum,"
            },
            {
                "verse": "Creta potens Minoa, Solona tulistis Athenae."
            },
            {
                "verse": "His igitur Sardum claris virtutibus olim"
            },
            {
                "verse": "Instructum noram; sed eas patefecerat usu."
            },
            {
                "verse": "Nec minus occultas naturae expromere causas"
            },
            {
                "verse": "Assuerat doctaque palam producere lingua,"
            },
            {
                "verse": "Tempora si quando tulerant sermoque vocarat."
            },
            {
                "verse": "Insperata meas sed enim perfertur ad aures"
            },
            {
                "verse": "Fama viri, potius vatis per saecla verendi."
            },
            {
                "verse": "Nam sua doctiloquis educta canoribus umbras"
            },
            {
                "verse": "Carmina deseruere malasque exosa tenebras"
            },
            {
                "verse": "Nobile lumen amant volitantque per ora, per aures,"
            },
            {
                "verse": "Qualia iam priscos legimus cecinisse poetas."
            },
            {
                "verse": "Ardua materiem profert inventio; divas,"
            },
            {
                "verse": "Castaliam totam, totum in praecordia Phoebum"
            },
            {
                "verse": "Inspirasse putes; concinnus iungitur ordo;"
            },
            {
                "verse": "Haud alios instructa locos iuraveris ipse"
            },
            {
                "verse": "Sortiri potuisse, chori de more venusti."
            },
            {
                "verse": "Cum sale mel nectarque putem inspersisse Camenas"
            },
            {
                "verse": "Versibus, ingenio sic par se vena maritat."
            },
            {
                "verse": "Haec ubinam latuere, quibus velata latebris"
            },
            {
                "verse": "Se implicuere prius? Curae, convivia, sermo,"
            },
            {
                "verse": "Incessus, requies, votum communia nobis,"
            },
            {
                "verse": "Dum nos Rodigium caeli melioris haberet"
            },
            {
                "verse": "Et daret hospitium pestis terrore salubre;"
            },
            {
                "verse": "Num tantilla quidem perceptae signa poesis"
            },
            {
                "verse": "Edidit aut Musarum ullum patefecit amorem?"
            },
            {
                "verse": "Unde repente tamen tam tersi pectore cantus"
            },
            {
                "verse": "Tamque pedes puri, numeri sine corde canori?"
            },
            {
                "verse": "Vis memoris divina animi, puerilibus annis"
            },
            {
                "verse": "Qui concepta tenet studiisque assumpta tenellis"
            },
            {
                "verse": "Dedidicit nusquam; sic quosdam somnia vates"
            },
            {
                "verse": "Antexpectatum memorat peperisse vetustas,"
            },
            {
                "verse": "Sic primo lauri gustu eluxisse poetas."
            },
            {
                "verse": "Salve igitur patriae decor ingens, inclite Sarde,"
            },
            {
                "verse": "Salve o Pieridum decus, huius gloria saecli!"
            },
            {
                "verse": "Perge modo et quantum leges tua nomina tollunt,"
            },
            {
                "verse": "Per quas antistes iuris vocitaberis usque,"
            },
            {
                "verse": "Tantum iura simul legesque ornare Camenis"
            },
            {
                "verse": "Adiunctis studeas. Fuit haec, fuit optima quondam"
            },
            {
                "verse": "Temperies, artes arcta viguere catena,"
            },
            {
                "verse": "Altera ab alterius pretio pendebat, amicam"
            },
            {
                "verse": "Deposcebat opem socioque valebat honore."
            },
            {
                "verse": "Ast ubi desidia fervensque cupido peculi"
            },
            {
                "verse": "Invasere animos, iunctas malesana diremit"
            },
            {
                "verse": "Luxuries; una tantum contenta triumphat,"
            },
            {
                "verse": "At viles alias tacitasque oblivio fecit."
            },
            {
                "verse": "Sed tu, Sarde, rudes vulgi contemnito morsus"
            },
            {
                "verse": "Et tua iam reduces firment exempla Camenas,"
            },
            {
                "verse": "Teque auctore ausint profugas iunxisse sorores."
            },
            {
                "verse": "Splendida se quantis doctrinae gratia tollet"
            },
            {
                "verse": "Laudibus; hanc omnis cupide sectabitur aetas;"
            },
            {
                "verse": "Grata seni, dulcis iuveni, solamina moestis"
            },
            {
                "verse": "Rebus et ornatum celebrem allatura secundis."
            },
            {
                "verse": "Tales Aonia pleni dulcedine vates"
            },
            {
                "verse": "Flumina, saxa, feras suavi testudine secum"
            },
            {
                "verse": "Traxere, ursorum rabiem iramque leonum"
            },
            {
                "verse": "Demulsere famem, morsus pressere luporum."
            }
        ],
        [
            {
                "verse": "Cui mare, cui caelum, cui terra pepercerat olim,"
            },
            {
                "verse": "Improbitas Zinam suffocat ecce malum."
            },
            {
                "verse": "Borsius Alcides alter sit: omnia monstris"
            },
            {
                "verse": "Purgat; ei laudes oppida, rura canunt."
            }
        ],
        [
            {
                "verse": "Cui mea cui potius metra qualiacumque dicaro"
            },
            {
                "verse": "Quam tibi, quem virtus, quem stirps, doctrina decorat,"
            },
            {
                "verse": "Strozza, decus Musis, patriae sobolique vetustae?"
            },
            {
                "verse": "Pro pietate soles nostris alludere nugis:"
            },
            {
                "verse": "Carmen ut aggrediar Galeoti et laudibus instem"
            },
            {
                "verse": "Auctor es et stimulus. Quocirca ad coepta faveto."
            },
            {
                "verse": "Tempora ad haec vitam iuvat extendisse morantem,"
            },
            {
                "verse": "Quae celebres virtute viros atque artibus edant,"
            },
            {
                "verse": "Ut merito genitos rear esse prioribus annis,"
            },
            {
                "verse": "Qui, ceu terra ferax, altis viruere virorum"
            },
            {
                "verse": "Ingeniis, famae cum spargebantur odores."
            },
            {
                "verse": "Aspice quot legumque et iuris Apollines extant,"
            },
            {
                "verse": "In vates primos sua qui certamina ponant."
            },
            {
                "verse": "Quocumque accedas, hominum qui corpora sanent"
            },
            {
                "verse": "Aesculapi occurrunt et ferme a morte retractent,"
            },
            {
                "verse": "Nec minor est animos quae mulceat addita cura"
            },
            {
                "verse": "In spes atque metus, acres in corde tyrannos."
            },
            {
                "verse": "Militiaeque duces florent: nimis inclita Pallas"
            },
            {
                "verse": "Casside terribilis et spreta tristis oliva."
            },
            {
                "verse": "Quam secreta Dei maiestatemque repostam"
            },
            {
                "verse": "Mens rimata hominum sedes penetravit Olympi!"
            },
            {
                "verse": "Has Christi pugiles linguae dulcedine pandunt"
            },
            {
                "verse": "In populos inopes habitu, sed pectore dites."
            },
            {
                "verse": "Quae cantus ratio, vocis quae mella canorae!"
            },
            {
                "verse": "Cedat ut Amphion, stupeat, si viveret, Orpheus!"
            },
            {
                "verse": "Praecipue fidibus Ferraria nostra triumphat."
            },
            {
                "verse": "Fama est eloquii dulces emergere fontes,"
            },
            {
                "verse": "Ut conferre gradum priscis conentur, honores"
            },
            {
                "verse": "Si modo praestentur pacisque alimenta benignae."
            },
            {
                "verse": "Blandior una micat taciturna vicaria matris"
            },
            {
                "verse": "Naturae; solitas format res, mira creatrix,"
            },
            {
                "verse": "Insolitasque simul: videant hiberna rubentes"
            },
            {
                "verse": "Ac generare rosas, Cancri fervoribus alti"
            },
            {
                "verse": "Lilla candere at glaciem camposque nivales"
            },
            {
                "verse": "Aestibus in mediis; hominum cum corpore mixtos"
            },
            {
                "verse": "Continuabit equos, pardum cervice iuvenci."
            },
            {
                "verse": "Aedibus eximium praestat templisque decorem,"
            },
            {
                "verse": "Ornat equos ornatque viros, nemus, aequor agrosque."
            },
            {
                "verse": "Risus ab hac lacrimaeque fluunt, labor inde quiesque,"
            },
            {
                "verse": "Gaudia, tristitiae, spes et formido notantur."
            },
            {
                "verse": "Ipsa bonis longum spondet mortalibus aevum"
            },
            {
                "verse": "Historiaeque modo gestorum effingere laudes."
            },
            {
                "verse": "Haec sibi virtutis praeclarae et stirpis honestae"
            },
            {
                "verse": "Deligit artificem Galeotum, elementa profudit"
            },
            {
                "verse": "Huic secreta, modos penitus rationis et artis"
            },
            {
                "verse": "Mentis et intuitum, proprias cum mente figuras."
            },
            {
                "verse": "Consiliis agilem tribuit super omnia dextram,"
            },
            {
                "verse": "Ut quod pectus habet, manus et respondeat extra."
            },
            {
                "verse": "Si facies igitur viventis imaginat ullas,"
            },
            {
                "verse": "Verior utra fuat multum dubitaveris, at, si"
            },
            {
                "verse": "Vita hominem functum, superas revocatus ad auras"
            },
            {
                "verse": "Ut sit adhuc credas. Natura relucet in arte."
            },
            {
                "verse": "Haec sequitur, dux illa praeit. Vestigia nusquam haec"
            },
            {
                "verse": "Deserit, illa suas vires mirata recenset."
            },
            {
                "verse": "Gratia cuique operi est magno commixta decori,"
            },
            {
                "verse": "Quae, mentem alliciens, oculos furetur amantes."
            },
            {
                "verse": "Ecce, fides dictis, Nicolai patris imago,"
            },
            {
                "verse": "Lumine quem cassum modo patria luxerat orba,"
            },
            {
                "verse": "Editur artificis digitis: industria qualem,"
            },
            {
                "verse": "Quam veram effigiem monstrat, labra, lumina, frontem"
            },
            {
                "verse": "Atque genas. Quisnam iuvenisque senexque vel infans"
            },
            {
                "verse": "Non dominum agnoscat notumque salutet, adoret?"
            },
            {
                "verse": "Principe quis viso lacrimis non flevit abortis?"
            },
            {
                "verse": "Aspecto gratantur hero quasi luce renato."
            },
            {
                "verse": "Impetus est nobis cunctarier: \"Optime princeps,"
            },
            {
                "verse": "Care pater patriae, quibus es remoratus in oris?"
            },
            {
                "verse": "Cur fugis afflictos? Quae causa aut casus ademit?\""
            },
            {
                "verse": "Hinc Leonellus adest natura insignis et arte,"
            },
            {
                "verse": "Quem spirare putes, tabulae licet aspicis umbras:"
            },
            {
                "verse": "Par genitus patri, notae pietatis alumnus,"
            },
            {
                "verse": "Gloria defuncti, populi solatia moesti."
            },
            {
                "verse": "Quantum turba frequens morientis imagine visa"
            },
            {
                "verse": "Indoluit, tantum propius Leonellia cunctos"
            },
            {
                "verse": "Recreat effigies, vivique figura medetur."
            },
            {
                "verse": "Quas tibi pro meritis reddet Ferraria grates,"
            },
            {
                "verse": "Mortua cui domini quasi corpora reddis amati,"
            },
            {
                "verse": "Artis et officio vivum producis et auges?"
            },
            {
                "verse": "Praemia quae, Galeote, feret, quam tollis in astra"
            },
            {
                "verse": "Nomine grandisono? Naturae arcana parentis"
            },
            {
                "verse": "Mensuras, moles, simul incrementa modosque,"
            },
            {
                "verse": "Iuncturas callens membrorum, longa, propinqua,"
            },
            {
                "verse": "Quorum tanta tibi est donata peritia, tantus"
            },
            {
                "verse": "Ingeniique vigor, divina ut Roscius arte"
            },
            {
                "verse": "Emineas: inter veteres primaria sedes"
            },
            {
                "verse": "Traditur artifices. Comitem dignabitur ordo"
            },
            {
                "verse": "Pictorum illustris, celebrat quos docta vetustas:"
            },
            {
                "verse": "Sanguine Romano Fabius, Cornelius atque"
            },
            {
                "verse": "Actius et, Graia Creti de gente, Timanthes,"
            },
            {
                "verse": "Protogenes, Zeusis, Panaeus frater, Apelles,"
            },
            {
                "verse": "Solus Alexandri meruit qui pingere corpus,"
            },
            {
                "verse": "Phidia, qui coepit formas pinxisse venustas,"
            },
            {
                "verse": "Mox Pario vultus duxit de marmore vivos."
            },
            {
                "verse": "Horum te ingeniis manus ipsa et mentis acumen"
            },
            {
                "verse": "Annumerant, sed pura fides, prudentia amorque"
            },
            {
                "verse": "Carior ut regi fias fecere, bonorum"
            },
            {
                "verse": "In quo spes omnis: quique artes haurit honestas,"
            },
            {
                "verse": "Nobilibus vigilans studiis, Leonellia spectat"
            },
            {
                "verse": "Sceptra, petens longi sibi praemia certa laboris."
            },
            {
                "verse": "Aspice: diversis venientes partibus ulla"
            },
            {
                "verse": "Ornamenta ferunt regi, quibus ora vel aures"
            },
            {
                "verse": "Oblectent: etenim portum hunc legere quietum,"
            },
            {
                "verse": "Ad quem vela sui valeant intendere cursus"
            },
            {
                "verse": "Firmaque iactetur vigilantibus ancora votis."
            },
            {
                "verse": "Hinc honor, hinc laudes, hinc rectis gloria factis."
            }
        ],
        [
            {
                "verse": "Cuius marmoreo conduntur membra sepulchro,"
            },
            {
                "verse": "Quod struis, o Nicolae nepos Perusinaque tellus,"
            },
            {
                "verse": "Bracchius aeternis peragravit laudibus orbem."
            },
            {
                "verse": "Quantus Threicias lustrat Mars efferus oras,"
            },
            {
                "verse": "Tantus hic Ausonias bello celebravit et armis."
            },
            {
                "verse": "Militiam prisca virtute instruxit et arte;"
            },
            {
                "verse": "Dux sapiens, miles fortis victorque benignus,"
            },
            {
                "verse": "Hosti terribilis, victo, spes, tutor amicis."
            }
        ],
        [
            {
                "verse": "Esse Iovis natas cecinere poemata Musas,"
            },
            {
                "verse": "Nanque hominum rebus dextras deus obtulit artes."
            },
            {
                "verse": "Instruit historiis mortales vivere Clio."
            },
            {
                "verse": "Tempora plantandi docuit legesque Thalia."
            },
            {
                "verse": "Euterpe monstrat quas fundat tibia voces."
            },
            {
                "verse": "Melpomene exponit varios distinguere cantus."
            },
            {
                "verse": "Terpsichore oblectat dehinc lumina nostra choreis."
            },
            {
                "verse": "Conubiis Erato gratos moderatur amores."
            },
            {
                "verse": "Ostendit sulcos segetesque Polymnia vitae."
            },
            {
                "verse": "Urania polos docet et portenta polorum."
            },
            {
                "verse": "Calliope vates ornat vocesque serenat."
            }
        ],
        [
            {
                "verse": "Fama per Ausonias volitans celeberrima terras"
            },
            {
                "verse": "Te, Verona, canit, omni dignissima laude."
            },
            {
                "verse": "Te, montes vallesque, lacus et flumina, fontes"
            },
            {
                "verse": "Prataque frugifero saturant te Copia cornu"
            },
            {
                "verse": "Perque Athesis fluvio circum insinuatur amoeno."
            }
        ],
        [
            {
                "verse": "Flete decus vestrum Lamolamque gemiscite musae"
            },
            {
                "verse": "Aut immortalem vestris date cantibus illum."
            },
            {
                "verse": "Vestra per Ausonias revirentia numina terras"
            },
            {
                "verse": "Fecerat, ingenuas exornans Palladis artes."
            },
            {
                "verse": "Ingenium et virtus patriae donaverat aevum."
            }
        ],
        [
            {
                "verse": "Flete decus vestrum, Veneta cum plebe senatus."
            },
            {
                "verse": "Sol velut e nostro discedens Barbarus orbe"
            },
            {
                "verse": "Franciscus clara privavit saecula luce."
            },
            {
                "verse": "Iustitia, integritas, pietas duplexque Minerva"
            },
            {
                "verse": "Quanta virum ornavit, Verona, Vicentia pandunt"
            },
            {
                "verse": "Brixia, Tarvisium, iusto moderamine rectae."
            },
            {
                "verse": "Membra fuisse probant hominem, gesta inclita divum."
            }
        ],
        [
            {
                "verse": "Flete decus vestrum, volucres, convellite plumas"
            },
            {
                "verse": "Unguibus et rostro propium contundite pectus:"
            },
            {
                "verse": "Falco diem extremum clausit Leonelli. Illi"
            },
            {
                "verse": "Hinc dolor, ast olim vitae dulcedo serenae."
            },
            {
                "verse": "Iussus abibat enim iussusque redibat, herumque"
            },
            {
                "verse": "Ad voces primas caelo repetebat ab alto."
            },
            {
                "verse": "Grus impune volet, secura ciconia plaudat,"
            },
            {
                "verse": "Quas pugil invictus vexavit Marte cruento,"
            },
            {
                "verse": "Non secus ac Teucros saevus incessebat Achilles."
            },
            {
                "verse": "Hic iacet et tantas mors abstulit impia vires."
            },
            {
                "verse": "Illa tamen dominum placant solatia, quod non"
            },
            {
                "verse": "Ocia falconem, non ventrem ademit inertem:"
            },
            {
                "verse": "Fortia magnanimus periit per vulnera miles."
            }
        ],
        [
            {
                "verse": "Florea, seu Paphii celebras altaria templi,"
            },
            {
                "verse": "Seu Rhodon aut dulces Idaea per antra latebras,"
            },
            {
                "verse": "Huc ades, alma Venus, plenisque Cupido pharetris,"
            },
            {
                "verse": "Arnus ubi, placido campos et moenia cursu"
            },
            {
                "verse": "Florentina secans, magnam perlabitur urbem,"
            },
            {
                "verse": "Quam circum amplificis immensa palatia tectis"
            },
            {
                "verse": "Exornant, dudum moderamina iusta gubernant,"
            },
            {
                "verse": "Pallas ubi Iunoque suas posuere curules."
            },
            {
                "verse": "Hic facie, hic oculis, choreis et carmine nymphae"
            },
            {
                "verse": "Numina vestra vocant. Color iis natat ore decorus;"
            },
            {
                "verse": "Trica patet flavis per eburnea colla capillis."
            },
            {
                "verse": "Quis mundum aut digne pretiosos narret amictus?"
            },
            {
                "verse": "Talis erat socias inter Proserpina divas,"
            },
            {
                "verse": "Dum studiosa rosas, violas aut mixta hyacinthis"
            },
            {
                "verse": "Lilia decerpens per roscida rura legebat."
            },
            {
                "verse": "Hinc flos Etruriae teneraeque aetatis ephebi"
            },
            {
                "verse": "Cultibus insignes variis specieque venusti"
            },
            {
                "verse": "Supplice sollicitant nunc voto, voce, precatu."
            },
            {
                "verse": "Haud unam hic Helenam Paridemque videbitis unum;"
            },
            {
                "verse": "Mille licet vestros hic connumerare ministros."
            },
            {
                "verse": "Cernetis densam longo ordine stare catervam"
            },
            {
                "verse": "Devotam officio nec dulcia iussa morantem."
            },
            {
                "verse": "Sponte sua properant. Nullum venientia tela"
            },
            {
                "verse": "Terrent aut magnis diductus viribus arcus."
            },
            {
                "verse": "Hic nullae incassum poterunt cecidisse sagittae;"
            },
            {
                "verse": "At quaecumque ferum iactabit spicula cornu,"
            },
            {
                "verse": "Corporibus mediis et nudo pectore proni"
            },
            {
                "verse": "Excipient pulchrisque dabunt praecordia plagis,"
            },
            {
                "verse": "Te dominam fassi dominosque Cupidinis ignes."
            },
            {
                "verse": "Nunc tuus ille ferox alias Mars dissipet oras,"
            },
            {
                "verse": "Nunc alias sine concutiat terroribus urbes,"
            },
            {
                "verse": "Nunc late vastet populos et caede cruentet."
            },
            {
                "verse": "Tu pacem, tu diva iocos, tu carmina, risus"
            },
            {
                "verse": "Tu sequere; ex aliis veniat tibi laurea pugnis"
            },
            {
                "verse": "Atque alios alio de vulnere quaere cruores."
            },
            {
                "verse": "Aspice: parte alia sese tuscanica pubes"
            },
            {
                "verse": "Ornatis ostentat equis; viridantia nectunt"
            },
            {
                "verse": "Serta comas. Talis quondam tuus agmina laeta"
            },
            {
                "verse": "Aequaevos inter comites agitabat Iulus,"
            },
            {
                "verse": "Antiquam festo celebrans certamine Troiam."
            },
            {
                "verse": "Ecce autem egregius Soderino sanguine cretus,"
            },
            {
                "verse": "Lucida quam laeta crispans hastilia fronte."
            },
            {
                "verse": "Fortunata tuas quaecumque puella maritas"
            },
            {
                "verse": "Expectat taedas; socerum facis ipse beatum."
            },
            {
                "verse": "Agnosco hunc nitido venientem corpore, magnus"
            },
            {
                "verse": "Cui favor et caveae consessus plaudit eunti:"
            },
            {
                "verse": "Stroccia stirps tanto digne laetatur alumno."
            },
            {
                "verse": "Tertius ille ingens conquassans robore telum"
            },
            {
                "verse": "Incedit procul hinc, ex ordine natus equestri."
            },
            {
                "verse": "Post hunc aeripedem doctis moderatur habenis"
            },
            {
                "verse": "Indole praeclara iuvenis; nunc frena retorquens,"
            },
            {
                "verse": "Nunc pedibus pulsans agiles dat in aera saltus,"
            },
            {
                "verse": "Gloria, deliciae, cura una parentibus ingens:"
            },
            {
                "verse": "Medica quos ambos illustris origo decorat."
            },
            {
                "verse": "Hos inter veteres referens ab origine Bardos"
            },
            {
                "verse": "Dulcis ephebus adest; celerem calcaribus ardens"
            },
            {
                "verse": "Spumantem citat alipedem. Nec longius alter"
            },
            {
                "verse": "Strenuus assequitur, non vi non indole dispar."
            },
            {
                "verse": "Progeniem Ericiam, Adimaros succedere binos"
            },
            {
                "verse": "Cerno, verecundum et te, Ranuccine, sequentem."
            },
            {
                "verse": "Omnibus his comitum delectus sorte suorum"
            },
            {
                "verse": "Princeps ductor adest veniens ex prole Sapita."
            },
            {
                "verse": "Huc igitur Cytherea gradu celerata secundo"
            },
            {
                "verse": "Mitis ades factosque tibi iuveniliter ictus"
            },
            {
                "verse": "Quadrupedumque citos alacri certamine cursus"
            },
            {
                "verse": "Conspice. Iudicium palmae impertire severum,"
            },
            {
                "verse": "Victorem myrto et rosea donato corona."
            },
            {
                "verse": "Tu pater aethereas moderans certo ordine sedes"
            },
            {
                "verse": "Terrarumque simul pondus pontumque vagantem,"
            },
            {
                "verse": "Da iuvenes dios clara probitate micantes"
            },
            {
                "verse": "Nomine longaevo celebrique virescere fama;"
            },
            {
                "verse": "Et patriam, auspiciis divum feliciter ortam,"
            },
            {
                "verse": "Etruriae caput invidiae per tempora cuncta"
            },
            {
                "verse": "Victricem, fortuna, auro, virtute potentem,"
            },
            {
                "verse": "Dulcia tranquilla deducere saecula pace."
            }
        ],
        [
            {
                "verse": "Gratulor, Antoni, viva dignissime lauro,"
            },
            {
                "verse": "Quod tibi caesariem Phoebea fulgere fronde,"
            },
            {
                "verse": "Caesarea reddente manu, canit undique fama."
            },
            {
                "verse": "Plusne sibi Caesar decoris re vindicet ista"
            },
            {
                "verse": "An tibi, nunc dubito; qua quantum longior aevi"
            },
            {
                "verse": "Musa Panhormitae vati dabit inclita, tantum"
            },
            {
                "verse": "Fama in magnanimo diffundet Caesare laudem."
            },
            {
                "verse": "Salve, Musarum vox et decor optime rerum."
            }
        ],
        [
            {
                "verse": "Gratulor atque omni capio nunc gaudia mente,"
            },
            {
                "verse": "Quod tibi tam florens hac tempestate novellus"
            },
            {
                "verse": "Non vultus aut membra refert, sed viva vigentis"
            },
            {
                "verse": "Ingenii simulacra tui et monumenta tuarum"
            },
            {
                "verse": "Fit manuum. Primis simulac stetit editus oris,"
            },
            {
                "verse": "Eloquitur, teneris manat facundia labris"
            },
            {
                "verse": "Et, mirum dictu, longaevos instruit infans"
            },
            {
                "verse": "Ac doctos mulcet, clarorum gesta virorum"
            },
            {
                "verse": "Explicat et mores, naturae arcana latentis,"
            },
            {
                "verse": "Affigit stimulos animo virtutis acutos,"
            },
            {
                "verse": "Praecipites frenat mentes, castigat inertes,"
            },
            {
                "verse": "Nil nisi Musarum docta argumenta profatur."
            },
            {
                "verse": "Illi floret enim generosa Pirundula proles,"
            },
            {
                "verse": "Telemachus fortem sicut redolebat Ulixem."
            },
            {
                "verse": "Tanta viget gravitas homini, reverentia tanta,"
            },
            {
                "verse": "Ut, nisi sit iussus, nullas ex pectore voces"
            },
            {
                "verse": "Emittat; iussus, verecunda silentia servat."
            },
            {
                "verse": "O mihi contigerit tales progignere natos"
            },
            {
                "verse": "Atque meis natis talem perhibere parentem!"
            },
            {
                "verse": "Ergo progenitum nonnullis pertibus ornem:"
            },
            {
                "verse": "Quem nostras Italum lingua demittis ad aedes,"
            },
            {
                "verse": "Accipe et eloquium fundentem ex ore pelasgum."
            },
            {
                "verse": "Vivat et aeternum felix in saecula nostrum"
            },
            {
                "verse": "Nomen amicitiae memori canat ore futuris,"
            },
            {
                "verse": "Usque legant ut te vinctum, Nicolae, Guarino."
            }
        ],
        [
            {
                "verse": "Herculeo rapuit mors invida membra Iohanni,"
            },
            {
                "verse": "At non aeternum nomen ab ore tulit."
            },
            {
                "verse": "Artibus eximiis vivens durabit in aevum."
            },
            {
                "verse": "Philosophus, medicus, mortua viva dedit."
            }
        ],
        [],
        [
            {
                "verse": "Clio"
            },
            {
                "verse": "Historiis famamque et facta vetusta reservo."
            },
            {
                "verse": "Thalia"
            },
            {
                "verse": "Plantandi leges per me novere coloni."
            },
            {
                "verse": "Erato"
            },
            {
                "verse": "Connubia et rectos mortalibus addit amores."
            },
            {
                "verse": "Euterpe"
            },
            {
                "verse": "Tibia concentus hac praemonstrante figurat."
            },
            {
                "verse": "Melpomene"
            },
            {
                "verse": "Haec vivos cantus et dulcia carmina format."
            },
            {
                "verse": "Terpsichore"
            },
            {
                "verse": "Ista choris aptat saltus ad sacra deorum."
            },
            {
                "verse": "Polymnia"
            },
            {
                "verse": "Haec docuit segetes acuens mortalia corda."
            },
            {
                "verse": "Urania"
            },
            {
                "verse": "Signa poli, varias naturas monstro viasque."
            },
            {
                "verse": "Calliope"
            },
            {
                "verse": "Materiam vati et vocem concedo sonantem."
            }
        ],
        [
            {
                "verse": "Hoc agite, o iuvenes, Pius aspicit et stimulat vos;"
            },
            {
                "verse": "Solus enim revocat hac tempestate Camenas,"
            },
            {
                "verse": "Dona probis, doctis meritos largitur honores."
            }
        ],
        [
            {
                "verse": "Iam dudum tacitus fuscabat pectora maeror,"
            },
            {
                "verse": "Ut memini veteres migrasse Helicone sorores,"
            },
            {
                "verse": "Aut mutas nullo mulcentes aethera cantu;"
            },
            {
                "verse": "Versabamque animo, quotiens est gratia regum"
            },
            {
                "verse": "Pieriis captata modis, quae gloria lausque"
            },
            {
                "verse": "Extulerint habitos sancto pro numine vates,"
            },
            {
                "verse": "Quorum saecla diu, Baratella, oblivia sumunt."
            },
            {
                "verse": "Ast ubi, ceu Phoebi radius, tua carmina nostram"
            },
            {
                "verse": "Lustravere casam divis comitata Camenis,"
            },
            {
                "verse": "Ambrosiae sucis et nectare condita mixto,"
            },
            {
                "verse": "Gaudia maerorem tradunt pectusque serenant."
            },
            {
                "verse": "Spes est Thespiadas priscos invisere colles,"
            },
            {
                "verse": "Temporaque haec claris revirescere posse poetis."
            },
            {
                "verse": "Tu canis aeterno Polydori carmine mortem,"
            },
            {
                "verse": "Dignum opus altisoni, sic recte affirmo, Maronis."
            },
            {
                "verse": "Huic igitur nostro te propter gratulor aevo,"
            },
            {
                "verse": "Et mihi mirifica quem tollis in ardua laude"
            },
            {
                "verse": "Eque humili celsum Superorum in sede locasti."
            },
            {
                "verse": "Sic ubi solem aries transmittit ad aurea tauri,"
            },
            {
                "verse": "Cornua, de caeno candentia lilia surgunt."
            },
            {
                "verse": "Perge igitur, molire gradum, quo diva vocat te"
            },
            {
                "verse": "Calliope, geniusque simul, quo Pallas Apolloque"
            },
            {
                "verse": "Et priscum Patavi celebra dehinc laudibus urbem,"
            },
            {
                "verse": "Quam Titus eloquio famae vitaeque perenni"
            },
            {
                "verse": "Consecrat: urbs geminis floret sic vestra coronis."
            }
        ],
        [
            {
                "verse": "Inclita magnanimi proles, Leonelle, parentis,"
            },
            {
                "verse": "Spes patriae, Estensis decus alti sanguinis ingens,"
            },
            {
                "verse": "Inter opes tantas inopem sine serpere Paulum"
            },
            {
                "verse": "Dulcibus eloquiis qui te edat, mulceat et qui"
            },
            {
                "verse": "Commendet carum tibi tempora quaeque Guarinum."
            }
        ],
        [
            {
                "verse": "Inclyta quam celebri splendes, Verona, Catullo,"
            },
            {
                "verse": "Tam tua magnisono dispergitur ore Tobiae"
            },
            {
                "verse": "Fama recens vatis. Mavortia gesta canebat"
            },
            {
                "verse": "Magnanimosque duces Lethes revocabat ab unda"
            },
            {
                "verse": "Virtutemque virum caelesti in sede sacrabat."
            },
            {
                "verse": "Invida Parca vetans stamen praerupit acerbum."
            },
            {
                "verse": "Musa mori prohibens vitam largitur et aevum"
            },
            {
                "verse": "Quique legenda tulit, legitur convivit amatur."
            }
        ],
        [
            {
                "verse": "Italiae reges, populi, gens omnis et aetas"
            },
            {
                "verse": "Extinctum lugete ducem vestrumque nitorem,"
            },
            {
                "verse": "Quem secum asportat Nicolaus marchio, sicut"
            },
            {
                "verse": "Amisso tenebras expectant sidera sole."
            },
            {
                "verse": "Hunc terris hominem mortalia membra notabant,"
            },
            {
                "verse": "Testantur sed gesta Deum caelestia; terras"
            },
            {
                "verse": "Gloria, corpus humum, superas mens incolit arces."
            },
            {
                "verse": "Hoc exemplar habe populis qui sceptra gubernas."
            }
        ],
        [
            {
                "verse": "Ite mei lacera versus nunc, ite, Camena,"
            },
            {
                "verse": "Clara Veronaei visite tecta soli."
            },
            {
                "verse": "Haec mihi prima parens, hinc ubera lactea suxi,"
            },
            {
                "verse": "Vagiit hic teneris os puerile sonis."
            },
            {
                "verse": "Urbs ignota licet, dulces mihi rite sodales"
            },
            {
                "verse": "Cernetis, qui vos, credo, satis decorent."
            },
            {
                "verse": "Proinde citos properate gradus audentius; unctae"
            },
            {
                "verse": "Nauta ligat celerans candida vela rati."
            },
            {
                "verse": "Cumque Brenonigenas quam primum intrabitis arces,"
            },
            {
                "verse": "Ad Marzagaiam sit prius urbis iter;"
            },
            {
                "verse": "Et sibi demisso longas offerte salutes"
            },
            {
                "verse": "Poplite, maturo quam gravitate viro."
            },
            {
                "verse": "Vir celebri probitate micat, vir nominis alti,"
            },
            {
                "verse": "Reque minor longe lucida fama volat."
            },
            {
                "verse": "Sit licet altivagis splendens virtutibus heros,"
            },
            {
                "verse": "Suscipiet placida, ne dubitate, manu."
            },
            {
                "verse": "Dotibus illustres magnoque nitore serenos"
            },
            {
                "verse": "Aequanimi parvos mente videre iuvat."
            },
            {
                "verse": "Amphitrioniades bellis victricibus ingens"
            },
            {
                "verse": "Inclitus Evandri pauperis hospes iit."
            },
            {
                "verse": "Has quoque candenti pennas afferte colore:"
            },
            {
                "verse": "Ut modicas, capiet corde libens facili."
            },
            {
                "verse": "Plurima non longo spectantur dona paratu,"
            },
            {
                "verse": "Sed facies minuens munus et amplificans."
            },
            {
                "verse": "Grande feras quanquam preciosi pondus amomi:"
            },
            {
                "verse": "Sit frons moesta parum, laus tibi nulla venit."
            },
            {
                "verse": "Maxima non vanae contingunt numina pompae,"
            },
            {
                "verse": "Supplicis ascendit stridula mica salis."
            },
            {
                "verse": "Unica Latonae laticis quam grata fuisset"
            },
            {
                "verse": "Gutta, sitis qua tunc triste levaret onus,"
            },
            {
                "verse": "Si, modo qui raucus per frigida stagna coaxat,"
            },
            {
                "verse": "Rusticus aprica fronte dedisset opem."
            },
            {
                "verse": "Pars igitur non magna ullum, sed aperta saporat"
            },
            {
                "verse": "Mens donum, nisi cor pestis avara coquat."
            },
            {
                "verse": "Adde quod hae numeri iunguntur foedere terni,"
            },
            {
                "verse": "Grandia qui certo numina iure iuvat."
            },
            {
                "verse": "Saeva Iovis triplici consurgit dextera telo"
            },
            {
                "verse": "Atque triceps Ditis terret Averna canis."
            },
            {
                "verse": "Proxime sorte polo, Neptune, tricuspide sceptro"
            },
            {
                "verse": "Dirigis et rabidum flamen et alta maris."
            },
            {
                "verse": "Ite igitur vos, nostra viro mandata referte;"
            },
            {
                "verse": "Pes quanquam impar eat, sena dies dat iter."
            },
            {
                "verse": "Me vocitet gnatum per tempora quaeque Guarinum,"
            },
            {
                "verse": "Quem voco corde meo natus et ore patrem."
            }
        ],
        [
            {
                "verse": "Materiam et causas satyrarum hac inspice prima."
            },
            {
                "verse": "Carpitur hac satyra probitas simulata secunda."
            },
            {
                "verse": "Odisti quia Roma bonos, pravos colis, hinc te"
            },
            {
                "verse": "Effugit Umbricius, diversa pericula vitans."
            },
            {
                "verse": "Crispini hic lacerat vitam ventremque Neronis,"
            },
            {
                "verse": "Ut reges avidos carpat regumque sodales."
            },
            {
                "verse": "Quot mala sustineat parasitica vita notabis."
            },
            {
                "verse": "Haec satyra incestas mulieres monstrat, ut omnem"
            },
            {
                "verse": "Uxorem Ursidius devitet pectore toto."
            },
            {
                "verse": "Mendicant artes, sic Roma coegit avara."
            },
            {
                "verse": "Nobilitas propria est virtus, non acta parentum."
            },
            {
                "verse": "Concubitus diri et sodomitica probra notantur."
            },
            {
                "verse": "Arguit hic hominum curas et inania vota."
            },
            {
                "verse": "Lauta reprehenduntur convivia, parca probantur."
            },
            {
                "verse": "Arguit haec avidos nimium, nimiumque rapaces."
            },
            {
                "verse": "Mens cruciat pravos, sapiens fert damna modeste."
            },
            {
                "verse": "Imbuit exemplis natos mala vita parentum."
            },
            {
                "verse": "Immanes ritus Aegyptius incola servat."
            },
            {
                "verse": "Militiae mores et commoda dinumerantur."
            }
        ],
        [
            {
                "verse": "Moribus a priscis quantum praesentia distent"
            },
            {
                "verse": "Tempora testantur vitae monimenta prioris"
            },
            {
                "verse": "Et nostri nimis effrenata licentia saecli."
            },
            {
                "verse": "Caetera praetereo, quales Ecclesia, quales"
            },
            {
                "verse": "Tunc habuit Christi pugiles, quos vita beatos,"
            },
            {
                "verse": "Doctrina ingentes, lingua efficiebat amandos"
            },
            {
                "verse": "Et castigati tam sobria norma palati"
            },
            {
                "verse": "Praebebat speculum ventrique gulaeque domandae."
            },
            {
                "verse": "At reliquos taceo: Romana en Curia monstrum"
            },
            {
                "verse": "Protulit his annis, qui, bacchanalia vivens,"
            },
            {
                "verse": "Musarum cantus tamen amplexatur amoenos;"
            },
            {
                "verse": "Is, velut interpres synodi sacrique senatus,"
            },
            {
                "verse": "Eugenium in Tuscos ductat patresque verendos,"
            },
            {
                "verse": "Ferrariam ingratus lacerat, te laudibus altis"
            },
            {
                "verse": "In caelum tollit, Florentia, splendida mater."
            },
            {
                "verse": "Dic tu, cui venter deus est, gula gloria prima:"
            },
            {
                "verse": "Ferrariaene fidem atque irreligiosa deorum"
            },
            {
                "verse": "Templa, piosne parum et neglecta altaria carpis,"
            },
            {
                "verse": "Nec servata suo ieiunia tempore defles?"
            },
            {
                "verse": "Non: pestem, pisces, carnes et ligna, tenebras!"
            },
            {
                "verse": "Apta manus ferulae, plagis aptanda magistri,"
            },
            {
                "verse": "Non synodo tanta, non coetu digna bonorum,"
            },
            {
                "verse": "Cui cordi sunt mensa, veru, sartago, patellae."
            },
            {
                "verse": "Hicne viri sermo, quem Christi ecclesia pascit,"
            },
            {
                "verse": "Cui tellus calcanda fuit coelumque tuendum?"
            },
            {
                "verse": "An pecudis mores, quae rictu et lumine prono"
            },
            {
                "verse": "Spectat humum, semper potus et pabula cernens?"
            },
            {
                "verse": "Ne maledicta tamen praestent tibi gaudia longum,"
            },
            {
                "verse": "Singula, si libeat, tacita sic mente retracta."
            },
            {
                "verse": "Ulla in Ferrariam cur pestis crimina dantur?"
            },
            {
                "verse": "Deliciosa nimis, nimio quoque perdita luxu"
            },
            {
                "verse": "Curia, vina, cibi nulla sub lege repressi"
            },
            {
                "verse": "Pestiferas secum important quocumque ruinas."
            },
            {
                "verse": "Adde ut colluvies tot scorta fluentia toto"
            },
            {
                "verse": "Huc Orbe, et reliquum numero superantia coetum."
            },
            {
                "verse": "Roma venit testis, testis Florentia, testis"
            },
            {
                "verse": "Docta Bononia: in has tabem cum cladibus infert"
            },
            {
                "verse": "Curia multimodis; sexus perit omnis et aetas."
            },
            {
                "verse": "Proinde, nisi lucri superasset caeca cupido,"
            },
            {
                "verse": "Curiam ut anguineos fugitarent undique dentes."
            },
            {
                "verse": "Saepius ipse soles mediis clamare plateis,"
            },
            {
                "verse": "Romanam lacerans manifestis morsibus aulam."
            },
            {
                "verse": "Haec maledicta tuo manant ceu virus ab ore:"
            },
            {
                "verse": "\"Non mores sancti, non integra vita, nec ulla"
            },
            {
                "verse": "Relligio captat populos: hinc semper emuntur"
            },
            {
                "verse": "Pontifices; aurum et spolia una leguntur ab illis."
            },
            {
                "verse": "Curia crudelis fugitur: stat Butria clades"
            },
            {
                "verse": "Ante oculos, rabies Aufida et dupla tyrannis"
            },
            {
                "verse": "Tudertinorum; labes haec prima ruina:"
            },
            {
                "verse": "Tot caesi proceres, tot avitis sedibus orbi,"
            },
            {
                "verse": "Pro quorum poenis iniectus mentibus error"
            },
            {
                "verse": "Nos agit instabiles; aliena per arva vagamur"
            },
            {
                "verse": "Et mendicamus peregrinas undique sedes\"."
            },
            {
                "verse": "Haec iactare soles: pestem cur ingeris urbi"
            },
            {
                "verse": "Ferrariae, sycophanta? Tuis hanc ingere culpam."
            },
            {
                "verse": "Indigenas etiam mendaci gutture pisces"
            },
            {
                "verse": "Insequeris (forsan quos te ignorare coegit"
            },
            {
                "verse": "Pauperies), famulis ut tertia mensa reliquit"
            },
            {
                "verse": "Abiectos, seu pelamydem fractamque lacertam."
            },
            {
                "verse": "At laudare solent sturios de flumine nostro"
            },
            {
                "verse": "Eximios, quos hinc vectos Florentia adorat."
            },
            {
                "verse": "Quid varios referam diverso gurgite captos,"
            },
            {
                "verse": "Quos nitidi misere lacus fluctusque marinus?"
            },
            {
                "verse": "Multiplicem ingentis precii diffundit acervum."
            },
            {
                "verse": "Copia vos querulos facit et fastidia plenos."
            },
            {
                "verse": "Ite, simul meritas dabitis pro crimine poenas;"
            },
            {
                "verse": "Namque, ubi vos arens Arnus torrensque videbit,"
            },
            {
                "verse": "Pisciculos cauda cernes exire retorta,"
            },
            {
                "verse": "Quos uti vermiculos semifracta cucurbita portet:"
            },
            {
                "verse": "Concursus fiet, Scythica ceu rhombus ab unda"
            },
            {
                "verse": "Venerit, aut creber Tyrrheno ex aequore delphin."
            },
            {
                "verse": "His non invideat faenum paleaeque maniplus"
            },
            {
                "verse": "Lignaque, quae fragili devectet agrestis asello."
            },
            {
                "verse": "Usibus haec vestris succurrent: horrida quando"
            },
            {
                "verse": "Saevit hiems nivibus, medio frigebitis igne;"
            },
            {
                "verse": "Tunc vos Ferrariam maerebitis esse relictam."
            },
            {
                "verse": "Caetera, ni veniam flexa cervice reposcas,"
            },
            {
                "verse": "Intermittentur, clipeo repetenda secundo."
            },
            {
                "verse": "Unum est quod nequeat tacito contemnier ore:"
            },
            {
                "verse": "Namque trahens una Eugenium patresque colendos"
            },
            {
                "verse": "Urbem ad florentem, portam Iovis esse profaris."
            },
            {
                "verse": "Ingressus diros atque omnia pessima sumens,"
            },
            {
                "verse": "Iuppiter hic natus, quondam genitore fugato,"
            },
            {
                "verse": "Impius in Latii latebras penetrare coegit;"
            },
            {
                "verse": "Inde procax nimium coepit lacerare libido"
            },
            {
                "verse": "Omne genus, non ulla aetas immunis, utrumque"
            },
            {
                "verse": "Effrenis violat nullo discrimine sexum."
            },
            {
                "verse": "Impius in patrem, scortator publicus, ipsum"
            },
            {
                "verse": "Auspicium tribuet Tuscana petentibus arva."
            },
            {
                "verse": "Pontifici patribusque ducem dabis ordine talem?"
            },
            {
                "verse": "Celsior antistes, Petri successor et heres,"
            },
            {
                "verse": "Vosque viri proceres, capitis qui a cardine nomen,"
            },
            {
                "verse": "Hunc, apices vestros qui sordibus inquinat atris,"
            },
            {
                "verse": "Moribus et studiis Epicuri infamat honorem,"
            },
            {
                "verse": "Hunc verbis, hunc verberibus vultuque minaci"
            },
            {
                "verse": "Pellite sintque bonis exempla insignia cunctis,"
            },
            {
                "verse": "Quales vos homines fugitis qualesque probatis:"
            },
            {
                "verse": "Vaniloquos, scurras, solo de ventre loquentes,"
            },
            {
                "verse": "Mortiferum veluti basiliscum, avertitis hostes;"
            },
            {
                "verse": "Aut homini querulam solvant ieiunia vitam."
            },
            {
                "verse": "Vale et linguam compesce labello."
            }
        ],
        [
            {
                "verse": "Musarum decus, Antoni, per saecula salve"
            },
            {
                "verse": "Theocritum antiquum Siculae telluris alumnum"
            },
            {
                "verse": "Effingis, prisca revocans dulcedine vatem."
            },
            {
                "verse": "Sicelides latio per te dabit Aetna Camenas."
            }
        ],
        [
            {
                "verse": "Nix ego de caelo spisso delapsa volatu"
            },
            {
                "verse": "Advenio, iuvenes, vestros amplectier artus"
            },
            {
                "verse": "Exoptans, laetosque animis infundere lusus."
            },
            {
                "verse": "Vos autem fugitis, thalamis ceu femina clausis."
            },
            {
                "verse": "Ite igitur, celeresque manus innectite ludo;"
            },
            {
                "verse": "Vos voco, vos moneo, vos prompti audite vocantem."
            },
            {
                "verse": "Frigore ab hoc calidos capiet vos alta Minerva."
            },
            {
                "verse": "Vos decus Estense ac memorandae gloria gentis"
            },
            {
                "verse": "Permoveat Leonellus ovans. Hunc ecce per urbem"
            },
            {
                "verse": "Consequitur legio iuvenum, quos undique clare"
            },
            {
                "verse": "Voce tubae vocitat; iacitur densissimus imber"
            },
            {
                "verse": "Et niveis glomerata pilis furit altera grando;"
            },
            {
                "verse": "Vixque senex cessat; teneor quoque virgo pudore."
            }
        ],
        [
            {
                "verse": "Nomina septenum sapientum Graecia cantat,"
            },
            {
                "verse": "Partibus et natos diversis orbis honorat."
            },
            {
                "verse": "Inclita nam genuit celebrem Bianta Prienne;"
            },
            {
                "verse": "Inde Solone suo clarae laetantur Athenae;"
            },
            {
                "verse": "Miletus generat perdoctum antiqua Thaletem;"
            },
            {
                "verse": "Atque Mitylena praeclarum Pittacum edit."
            },
            {
                "verse": "Se genitum rigida gaudet Lacedaemone Chilon."
            },
            {
                "verse": "Te, Periandre, creat laudibus aere Corinthus,"
            },
            {
                "verse": "Lindon at in caelum cum laude, Cleobule, tollis."
            }
        ],
        [
            {
                "verse": "Non ego lucra bonis censebo inimica nec ipsas"
            },
            {
                "verse": "Divitias, vitae varius quas postulat usus."
            },
            {
                "verse": "Unde fami praebebis opem membrisque pedique,"
            },
            {
                "verse": "Perfractumque iuves, arcam si poscat, amicum?"
            },
            {
                "verse": "Quod si plectra, lyrae et citharae dulcedo canorae"
            },
            {
                "verse": "Adducet segetes tibi vel cum vitibus uvas,"
            },
            {
                "verse": "Auritos lepores, vitulos, cum matribus agnos,"
            },
            {
                "verse": "Aerias silvas montisque cacumina duri,"
            },
            {
                "verse": "Qualem prisca ferunt volvisse Amphiona cantu,"
            },
            {
                "verse": "Tunc lucra, divitias, tunc aspernator amatas,"
            },
            {
                "verse": "Tunc vulgi indoctos, fas est, contemne latratus."
            },
            {
                "verse": "Nonne vides nudas cum risu errare Camenas,"
            },
            {
                "verse": "Calceus ut fundat digitos, tremat artus ab aura?"
            },
            {
                "verse": "\"Smyrnaeum carmen\" rident et Apolline cantus;"
            },
            {
                "verse": "Si loquitur vates, sibi crebra \"ciconia pinsit\"."
            },
            {
                "verse": "Divitias satur et locuples contemne, poeta."
            }
        ],
        [
            {
                "verse": "Omnes Herculei fleverunt fata Iohannis,"
            },
            {
                "verse": "Ipsae etiam in silvis congemuere ferae."
            },
            {
                "verse": "Amissamque suam cuncti doluere salutem,"
            },
            {
                "verse": "Uno quae stabat pectore in Herculeo."
            },
            {
                "verse": "Tantum illi, Aviceneu, tantum, Galiene, dedisti,"
            },
            {
                "verse": "Ut medicos alios vinceret ingenio."
            },
            {
                "verse": "Quid mundi domina et mundi natura valeret,"
            },
            {
                "verse": "Quicquid divinus scripsit Aristoteles,"
            },
            {
                "verse": "Non fuit ignotum illi. Nunc heu pondere corpus"
            },
            {
                "verse": "Marmoreo premitur, spiritus astra tenet."
            },
            {
                "verse": "Sed pius hoc Daniel statuit cum fratre sepulcrum,"
            },
            {
                "verse": "Extent officii quo monumenta sui."
            }
        ],
        [
            {
                "verse": "Orphea quid mirum volucres et saxa ferasque"
            },
            {
                "verse": "Humanumque genus cithara traxisse canora,"
            },
            {
                "verse": "Cum tua mellifluos modulans manus utraque cantus"
            },
            {
                "verse": "Alliciat surdos defunctaque corpora vita?"
            },
            {
                "verse": "Praeterea casti mores gravitasque senilis"
            },
            {
                "verse": "Urbanique sales tibi, condimenta severi"
            },
            {
                "verse": "Pectoris accedunt; te religiosa decorat"
            },
            {
                "verse": "Vita sacerdotis; quo quid praeclarius extat?"
            },
            {
                "verse": "Gaude igitur Ioachine bonis, dulcissime, tantis,"
            },
            {
                "verse": "Qui Musis luces, quo Musae auctore relucent,"
            },
            {
                "verse": "Pro quibus accedunt tibi grandes undique testes."
            }
        ],
        [
            {
                "verse": "Perlege, nec tituli facies suspecta retardet:"
            },
            {
                "verse": "Sanctior est sancta rusticitate liber."
            }
        ],
        [
            {
                "verse": "Phoebus anhelantis et Eoo ab limite fessos"
            },
            {
                "verse": "Ut pertinxit equos in Hibero gurgite, suetos"
            },
            {
                "verse": "Frondibus ambrosiae nutriri, labitur imis"
            },
            {
                "verse": "Interdum terris, pastoria tecta gregesque"
            },
            {
                "verse": "Invisit; duris herbis, cum lacte polenta"
            },
            {
                "verse": "Vescitur et, positis fidibus, captatur arundo"
            },
            {
                "verse": "Stridula; fit pastor qui lucem ferre solebat."
            },
            {
                "verse": "Tu quoque, clare Thomas, celsae penetralia linquens"
            },
            {
                "verse": "Pallados et solitus menti caelestia dudum"
            },
            {
                "verse": "Pabula partiri, gramen rimaris et escas"
            },
            {
                "verse": "Agrestis, humilesque meas dignaris adire"
            },
            {
                "verse": "Aediculas. Sumes quod desuetudine longa"
            },
            {
                "verse": "Sum tibi nunc rauci modulatus gutture carmen,"
            },
            {
                "verse": "Qui iubeas cygno querulam certare cicadam,"
            },
            {
                "verse": "Quod tua magna mihi virtus, sapientia vivax,"
            },
            {
                "verse": "Ingenium placuit, dulces placuere Camenae,"
            },
            {
                "verse": "Nec tenebras sed lumen amo, colo, laudo, fatebor."
            },
            {
                "verse": "Non errore vago, caeco nec amore tuarum"
            },
            {
                "verse": "Rerum iudicium, sed recto examine feci"
            },
            {
                "verse": "Nec quia te totis animis complector et arcto"
            },
            {
                "verse": "Pectore, sic statuo, sic stat sententia de te."
            },
            {
                "verse": "Ast cum te magnum divinae Palladis artes"
            },
            {
                "verse": "Ornarint, talem cum te monstrarit Apollo,"
            },
            {
                "verse": "Dilexi tacitumque tui reverentia cepit."
            },
            {
                "verse": "Haud igitur verax de te censura fefellit"
            },
            {
                "verse": "Doctiloquis quam crebra refert tua gloria dictis."
            },
            {
                "verse": "Non ego blanditor, non e Sirenibus ullas"
            },
            {
                "verse": "Ediderim voces. Quid blandimenta profarer?"
            },
            {
                "verse": "Iam satis ipse tuo videor donatus amore,"
            },
            {
                "verse": "Sponte tua satis et placui; virtutibus unus"
            },
            {
                "verse": "Testis ad innumeros et fautor laudibus adsum."
            },
            {
                "verse": "Cur fugio quaeris pharetratae spicula mortis"
            },
            {
                "verse": "Cumque stet arcitenes cur dem mea terga minacis."
            },
            {
                "verse": "Credo pusillanimum cupis et vocitare paventem."
            },
            {
                "verse": "Sic natura iubet, vitae dux certa beatae,"
            },
            {
                "verse": "Sic socia affirmat ratio: exitialia vitem,"
            },
            {
                "verse": "Perniciosa gradu fugitem quamcumque citato."
            },
            {
                "verse": "Haec lex prima omnis animantis instruit, ut se,"
            },
            {
                "verse": "Ut corpus tutentur et hinc mala noxia quaeque"
            },
            {
                "verse": "Declinent, ut cuncta petant studiosa salutem."
            },
            {
                "verse": "Quid referam dentis, cum duris cornibus ungues,"
            },
            {
                "verse": "Rostraque, perpetuos villosis pellibus armos,"
            },
            {
                "verse": "Antra, salutiferos cuneos, latebrasque repostas,"
            },
            {
                "verse": "Quae natura dedit tela aut tutamina mater?"
            },
            {
                "verse": "An nescis fortem dicendum saepe fugacem,"
            },
            {
                "verse": "Nec fortem quicumque audet formidinis expers?"
            },
            {
                "verse": "Ille gubernator fortis qui sponte, furentis"
            },
            {
                "verse": "Cum miscet Nereus fluctus saevitque procella,"
            },
            {
                "verse": "Obiecit pelago navem, si tuta propinquos"
            },
            {
                "verse": "Praestatura sinus invitet terra vocetque?"
            },
            {
                "verse": "Hic ne virilis erat ductor qui voce catervas"
            },
            {
                "verse": "Continet atque minis, numero cum maximo et armis"
            },
            {
                "verse": "Incumbens hostis caedes intentet acerbas?"
            },
            {
                "verse": "Dic, tibi cur requiem et post corpora fessa soporem"
            },
            {
                "verse": "Suppeditas? Epulis et amico vescere potu?"
            },
            {
                "verse": "Quod si iter ingresso cum grandine densior imber"
            },
            {
                "verse": "Ingruat arboreosque parent curvamina ramos,"
            },
            {
                "verse": "Obtulerint prope sese oculis tecta hospita, cursum"
            },
            {
                "verse": "Intrabis, vel dum tete obruat unda manebis?"
            },
            {
                "verse": "Haud me terruerit mors, haud discrimina cuncta"
            },
            {
                "verse": "Ne decor atque decus maneat, servetur honestas,"
            },
            {
                "verse": "Certa fides sacris; et prisci vera Platonis"
            },
            {
                "verse": "Argumenta reor quibus est mors ipsa beatam"
            },
            {
                "verse": "Vestibulum ad vitam, modo si praecesserit insons"
            },
            {
                "verse": "Vita, gravis meritis, metuens pietate tonantis,"
            },
            {
                "verse": "Iusta, nocens nulli. Nihi est quod vita beatum"
            },
            {
                "verse": "Promittat praesens, ubi maeror, vulnera, morbi,"
            },
            {
                "verse": "Luctus et insidiae, exilium, pavor, orba senectus."
            },
            {
                "verse": "Haec: etenim fiunt mundanae munera vitae,"
            },
            {
                "verse": "Quae ne vita quidem, si nomina vera loquamur."
            },
            {
                "verse": "Hic mortis regnum, corruptio possidet omnia,"
            },
            {
                "verse": "Interitus latam importat cum caede ruinam."
            },
            {
                "verse": "Denique nulla potest tam formidabilis esse"
            },
            {
                "verse": "Mors homini, sceleris quam mens sibi conscia diri,"
            },
            {
                "verse": "Atque expectatis acres cruciatibus ictus,"
            },
            {
                "verse": "Quem vivum obrodit vultur, phlegetontius ignis"
            },
            {
                "verse": "Excoquit, Eumenides atrum admovere colubrum."
            },
            {
                "verse": "Nec mors terrificat, post hanc tormenta minantur."
            },
            {
                "verse": "Non haec sacrorum, non haec documenta Platonis,"
            },
            {
                "verse": "Ultro necem ut subeam, vel ut immatura lacessam"
            },
            {
                "verse": "Fata, nec Empedoclis de more ferocior Aetnam"
            },
            {
                "verse": "Insiliam ardentem, durumve imitando Catonem"
            },
            {
                "verse": "Ipse manum gladiis in viscera pronior armem."
            },
            {
                "verse": "Nex his haud felix (post poena timenda est)"
            },
            {
                "verse": "Qui letum \"peperere manu lucemque perosi"
            },
            {
                "verse": "Proiecere animas\". Pyhagorica musa vetat nos"
            },
            {
                "verse": "Ante ducis iussum e vitae statione redire,"
            },
            {
                "verse": "Quam vigili cura servandam tradidit usque."
            },
            {
                "verse": "Quod pater omnipotens pereuntis conditor orbis"
            },
            {
                "verse": "Caelitus ingressus clauso clausoque regrussus"
            },
            {
                "verse": "Idem utero nostram captans de corpore carnem"
            },
            {
                "verse": "Virginis almai, generisque magister et auctor"
            },
            {
                "verse": "Humani, cum iam saevo premeretur ab hoste"
            },
            {
                "verse": "Instaretque illi nex praematura, rigatos"
            },
            {
                "verse": "Se ad Nili campos profugus cum matre recepit."
            },
            {
                "verse": "Quid lymphas, frondes, lapides, animalia, truncos,"
            },
            {
                "verse": "Gramina, quid numerem variis monstrata medelis"
            },
            {
                "verse": "Corporis ad curas hominum sanandaque membra?"
            },
            {
                "verse": "Aut contra mortes, frustra aut generata fatere."
            },
            {
                "verse": "Quid tam longa viro sumenda oratio docto est?"
            },
            {
                "verse": "Quod si prognatis vitam produco, quid? Ipsum"
            },
            {
                "verse": "Argueris? Non est natorum cura gerenda?"
            },
            {
                "verse": "Quorum animo et membris studiis atque arte medendis"
            },
            {
                "verse": "Me rex aetherei dudum praefecit Olympi."
            },
            {
                "verse": "Fac me deserto tutorem et patribus orbo"
            },
            {
                "verse": "A praetore datum. Si rem socordius ipse"
            },
            {
                "verse": "Officiumque bonae fidei secutus omittam"
            },
            {
                "verse": "Iudex forte sedens solves in rostra citatum?"
            },
            {
                "verse": "Ambiguus pueris est exitus: istius ergo"
            },
            {
                "verse": "Consilium capto, quo mentem in corpore sano"
            },
            {
                "verse": "Incolumem teneam. Quia pravos esse necesse"
            },
            {
                "verse": "Haud videam, scita quam praeditus indole quisque est."
            },
            {
                "verse": "Quis ego ne desim munus navare paternum"
            },
            {
                "verse": "Sedulus incumbo. Studium quid possit et usus"
            },
            {
                "verse": "Ignorat nemo: ingenium ad contraria mutat"
            },
            {
                "verse": "Saepius. Arte vides pavidos mansuescere cervos;"
            },
            {
                "verse": "Trux leo, quem trepidare genus solet omne ferarum,"
            },
            {
                "verse": "Contremit inspecta minitantis fronte magistri,"
            },
            {
                "verse": "Terribilis ursos varios vidi edere ludos"
            },
            {
                "verse": "Imperio domini. Quicquid fortuna datura est"
            },
            {
                "verse": "Ipse lacertosos morandis ordine natis"
            },
            {
                "verse": "Agricolas imitabor, agros qui scindere nunquam"
            },
            {
                "verse": "Vomeribus cessant, domitare ligonibus arva,"
            },
            {
                "verse": "In segetem fruges deponere; nubila quanquam"
            },
            {
                "verse": "Terrificent animos, ventus, vis grandinis, imber;"
            },
            {
                "verse": "Interdum gravidos decussit turbo racemos."
            },
            {
                "verse": "Hactenus est lusum. Valeas et si qua petuntur"
            },
            {
                "verse": "Ulterius, loquere tecum et dehinc tu tibi censor,"
            },
            {
                "verse": "Tu tibi sis vates. A te responsa dabuntur"
            },
            {
                "verse": "Docta tibi. Ad nostras ne progrediaris arenas,"
            },
            {
                "verse": "Mellifluis Heliconis aquis assuetus amoeni,"
            },
            {
                "verse": "Neu solitas pasci Musarum cantibus aures"
            },
            {
                "verse": "Turpiter obtundi picarum murmure coge."
            }
        ],
        [
            {
                "verse": "Praeco Dei, salve, vitalia pabula nobis"
            },
            {
                "verse": "Qui seris angustumque doces ad sidera callem;"
            },
            {
                "verse": "Reginam dulci quae spargant nectare celsam"
            },
            {
                "verse": "Advehis ancillas et crinem floribus ornent,"
            },
            {
                "verse": "Quae virtutis opes, mundi ludibria monstrent."
            },
            {
                "verse": "Timothee ergo, ferens haec dona salubria, salve."
            }
        ],
        [
            {
                "verse": "Progenies Maneta triplexque Minerva decorant"
            },
            {
                "verse": "Iannotium: monumenta probant conscripta per illum."
            },
            {
                "verse": "Hunc rex Alfonsus, papa hunc Nicolaus amabant"
            },
            {
                "verse": "Insignem virtute virum. Florentia gaude"
            },
            {
                "verse": "Inclita pro cive, qui te super aethera tollit!"
            }
        ],
        [
            {
                "verse": "Quam celsos animos Nicolaus marchio gestet,"
            },
            {
                "verse": "Cum vaga fama canat, haec alta Palatia monstrant."
            }
        ],
        [
            {
                "verse": "Quam iuvenis sapit iste senem probat ecce libellus."
            }
        ],
        [
            {
                "verse": "Quam suavis tremulas vincit phylomena cicadas,"
            },
            {
                "verse": "Cygnea quam raucos excellunt guttura corvos,"
            },
            {
                "verse": "Quamque tubis culices tenui conamine cedunt,"
            },
            {
                "verse": "Tam magnus reliquos Albertus vicerat omnes"
            },
            {
                "verse": "Olim praecones, hodie sed vincitur a se."
            }
        ],
        [
            {
                "verse": "Quattuor ista solent augere negotia cuncta"
            },
            {
                "verse": "Utile, iocundum, laudes, iungetur honestas."
            }
        ],
        [
            {
                "verse": "Qui facis arguta reducem me a morte Camena"
            },
            {
                "verse": "Posteritate frui, nunc Styga quid timeo?"
            },
            {
                "verse": "Quas tibi tam suavi reddam pro munere grates,"
            },
            {
                "verse": "Musarum, Antoni, stirps, decor atque decus?"
            },
            {
                "verse": "Magnus ut Hippolytum validis Epidaurius herbis"
            },
            {
                "verse": "Ad Superos traxit ex Acherontis aquis,"
            },
            {
                "verse": "Ac velut Eurydicem Stygiis revocabat ab undis"
            },
            {
                "verse": "Orpheus blandiloquae carminibus citharae,"
            },
            {
                "verse": "Sic mihi post obitum lucem das, Virbius alter"
            },
            {
                "verse": "Ut sim; detergis tempus edax modulans."
            },
            {
                "verse": "Quod si lege forent Parcarum stamina fracta,"
            },
            {
                "verse": "Non sectandus eram fletibus et gemitu."
            },
            {
                "verse": "Mors haec, non vita est, cumulis obsessa malorum;"
            },
            {
                "verse": "Ille est omnimodis vita petenda bonis."
            },
            {
                "verse": "Dii, precor, aonio plenos tibi fonte propinent"
            },
            {
                "verse": "Haustus et stringat laurea parta comas;"
            },
            {
                "verse": "Laudibus aeternis post te sis ipse superstes"
            },
            {
                "verse": "Atque per ora virum tempus in omne voles."
            },
            {
                "verse": "Tu modo grandisonis, post inclita gesta, Philippum"
            },
            {
                "verse": "Versibus Anguigerum tolle, decus Ligurum,"
            },
            {
                "verse": "Cui quantum tribues Musarum munere vitam,"
            },
            {
                "verse": "Tantam suscipies vivus honore ducis."
            },
            {
                "verse": "Ille in te vivet illoque per omnia vives"
            },
            {
                "verse": "Saecula, dum Latium carmina docta colet."
            },
            {
                "verse": "Care, vale, Antoni; iubeo salvere Catonem,"
            },
            {
                "verse": "Quem virtus, leges, quem benefacta probant."
            }
        ],
        [
            {
                "verse": "Salve cara parens, omni memorabilis aevo,"
            },
            {
                "verse": "Cara parens, magni numinis instar habens."
            },
            {
                "verse": "Quas tibi, quas dicam, mater suavissima, grates"
            },
            {
                "verse": "Quae tibi pro tali munere dona feram?"
            },
            {
                "verse": "Namque per insuetas tua venit epistula valles,"
            },
            {
                "verse": "Haud nostrum dubitans sponte subire larem,"
            },
            {
                "verse": "Cum sacros fontis collisque relinquat apricos,"
            },
            {
                "verse": "Ridentis agros, florida prata, lacus."
            },
            {
                "verse": "Ad natale solum precibus me accersis amicis"
            },
            {
                "verse": "Et placido revocans me petis alma sinu,"
            },
            {
                "verse": "Quosque diu reditus avido sub pectore verso"
            },
            {
                "verse": "Invitas ultro: sic iubet altus amor."
            },
            {
                "verse": "Defuit hoc largis quos tradis honoribus unum,"
            },
            {
                "verse": "Hic mihi ceu summae laudis acervus adest."
            },
            {
                "verse": "Nil mihi quod civi decorando cedat omittis,"
            },
            {
                "verse": "Amplificas titulis, sedula, reque iuvas."
            },
            {
                "verse": "Quocirca nihil est tam durum immane feroxque"
            },
            {
                "verse": "Quod pro te atque tuis laudibus effugiam."
            },
            {
                "verse": "Edictum sequor et maternis audio iussis"
            },
            {
                "verse": "Inque sinus solitos laetior advenio."
            },
            {
                "verse": "Unum oro, spatium et redeundi tempora sume"
            },
            {
                "verse": "Commoda, sic rebus consule et ipsa meis."
            },
            {
                "verse": "Nonne vides? Terra et pelagus coniurat in arma,"
            },
            {
                "verse": "Caeruleos bello Mars ciet ecce deos."
            },
            {
                "verse": "Cessit honos agri, vomer conflatur in ensem"
            },
            {
                "verse": "Squalidaque abductus arva colonus avet."
            },
            {
                "verse": "Pacis amans Musa tranquillas expetit urbes"
            },
            {
                "verse": "Et quae facta canit bella, futura fugit."
            },
            {
                "verse": "Ut strepuere tubae, iuvenes Helicona recusant,"
            },
            {
                "verse": "Non locus aut cura est artibus ac studiis."
            },
            {
                "verse": "Dum furit interea terris atque aequore Mavors,"
            },
            {
                "verse": "Hic velut in portu lentus agam requiem."
            },
            {
                "verse": "Nec tibi me retraho, at meliora in tempora servo"
            },
            {
                "verse": "Meque tuis trado laudibus et decori."
            },
            {
                "verse": "Ast ubi depositis mater florebis ab armis,"
            },
            {
                "verse": "Mitis et exuta casside Pallas erit,"
            },
            {
                "verse": "Ipse tibi tenues mecum revocabo Camenas,"
            },
            {
                "verse": "Undique si quid erit noster Apollo canet."
            },
            {
                "verse": "Desine iam putridas lymphas ranamque loquacem"
            },
            {
                "verse": "Obicere aut civis quas emit assis aquas."
            },
            {
                "verse": "Est hic magnanimus princeps, clarissimus heros,"
            },
            {
                "verse": "Marchio munificus iustitiaeque nitor,"
            },
            {
                "verse": "Qui me praecipuo amplecti dignatur amore,"
            },
            {
                "verse": "Et vitae auxilium et commoda multa ferens."
            },
            {
                "verse": "Est patris similis stirps tanto dignata parente,"
            },
            {
                "verse": "Patris ab exemplo me Leonellus amans,"
            },
            {
                "verse": "Estensis decus hic gentis cultorque bonorum,"
            },
            {
                "verse": "Cui Musae dulces atque Minerva favet;"
            },
            {
                "verse": "Moribus in quorum placidis vultuque sereno"
            },
            {
                "verse": "Et liquidi fontes et philomela sedet."
            },
            {
                "verse": "Fertilis hinc gremio decurrit copia pleno."
            },
            {
                "verse": "Cum Iunone venit Liber et alma Ceres."
            },
            {
                "verse": "Te tamen, urbs veneranda, bonis praeponere tantis"
            },
            {
                "verse": "Audeo tu vitae spes requiesque meae."
            },
            {
                "verse": "Hos annos animosque tibi corpusque dicavi"
            },
            {
                "verse": "Atque Guarinus ero tempus in omne tuus."
            }
        ],
        [
            {
                "verse": "Salve igitur, nostra principes aetate Thomasi,"
            },
            {
                "verse": "In commune parens. Hostes componis amicos,"
            },
            {
                "verse": "Allicis externos, gignis sine coniuge natos."
            }
        ],
        [
            {
                "verse": "Salve, igitur, pater et vates clarissime, Vegi,"
            },
            {
                "verse": "Quo duce iam reduces veneratur Gallia musas"
            },
            {
                "verse": "Priseaque phoebeo revirescit carmine laurus."
            }
        ],
        [
            {
                "verse": "Salve, terra viris pollens Ferraria, salve,"
            },
            {
                "verse": "Atque potens opibus, varias celebrata per artes;"
            },
            {
                "verse": "Quam pater Eridanus largis amplectitur undis,"
            },
            {
                "verse": "Fortiter adversum propulset ut eminus hostem;"
            },
            {
                "verse": "Teque ferax enutrit ager, te prata coronant;"
            },
            {
                "verse": "Te quoque iustitia et duris celeberrimus armis"
            },
            {
                "verse": "Marchio magnanimus servat Nicolaus et auget."
            },
            {
                "verse": "Tu procul excelsas, tu, formosissima, turres"
            },
            {
                "verse": "Ornatasque domos aperis, quasi fronte serena"
            },
            {
                "verse": "Invitans, nostro adventu laeteris amica."
            },
            {
                "verse": "Post tempestates peragrataque rura benigne"
            },
            {
                "verse": "Suscipe nos, placidis retinens complexibus, atque"
            },
            {
                "verse": "Hospitio dignare tuo. Tibi prisca salutis"
            },
            {
                "verse": "Tempora iam redeant, reparent nova germina plebem"
            },
            {
                "verse": "Amissam, foetus duplicet Lucina novellos."
            },
            {
                "verse": "Sic Pater omnipotens, sic Virgo puerpera firmet,"
            },
            {
                "verse": "Ut decus aeternum et felix tibi floreat aevum."
            }
        ],
        [
            {
                "verse": "Sex, Iugurtha, dies pereuntem carcere Romae"
            },
            {
                "verse": "Spectarunt; te dira fames, scelerate, peremit,"
            },
            {
                "verse": "Ut Plutarchus, ait, veri celeberrimus auctor."
            }
        ],
        [
            {
                "verse": "Si ditem faciunt animi, nec gaza nec aurum,"
            },
            {
                "verse": "Regia ne dubites dicere dona tui."
            }
        ],
        [
            {
                "verse": "Si mihi par voto ingenium fandique facultas"
            },
            {
                "verse": "Afforet et magnum redolerent pectora Phoebum"
            },
            {
                "verse": "Labraque proluerent pleno cratere Camenae,"
            },
            {
                "verse": "Versibus aggrederer dignas extollere laudes"
            },
            {
                "verse": "Pro meritis, Pisane, tuas, ut vividus omne"
            },
            {
                "verse": "Exuperes aevum, sic post tua fata superstes"
            },
            {
                "verse": "Pubescas servesque novam per saecla iuventam,"
            },
            {
                "verse": "Qualiter accenso post se iuvenescere fertur"
            },
            {
                "verse": "Assyrium phoenica rogo et de morte renasci."
            },
            {
                "verse": "Quid faciam? Licet eximias in carmina vires"
            },
            {
                "verse": "Mi natura neget, non saltem grata voluntas"
            },
            {
                "verse": "Defuerit, nostrumque olim testetur amorem,"
            },
            {
                "verse": "Quos animi veteri iungit concordia nexu."
            },
            {
                "verse": "Qualiacumque loquar, sat erit tua nomina servem."
            },
            {
                "verse": "Haud decet ut, celsos ornans heroas honore,"
            },
            {
                "verse": "Induperatorum faciem sagulumque vel arma"
            },
            {
                "verse": "Nobilitans, cunctis ut sit clamare necesse"
            },
            {
                "verse": "\"Sic oculos, sic ille manus, sic ora gerebat\","
            },
            {
                "verse": "Principibus vitam divina ex arte perennem"
            },
            {
                "verse": "Magnanimis tribuens, iaceas neglectus ab omni"
            },
            {
                "verse": "Eloquio exclusus. Sinat hoc impune Minerva?"
            },
            {
                "verse": "Non sinat hoc, natale solum quod laude celebras."
            },
            {
                "verse": "Principio cuncti patria laetamur eadem,"
            },
            {
                "verse": "Quae nos ambo creat germanaque nomina praestat,"
            },
            {
                "verse": "Cui decus et famam per longas porrigis oras,"
            },
            {
                "verse": "Cum te multimodis pangas virtutibus atque"
            },
            {
                "verse": "Ore virum volites. Prudens, gravis atque modestus,"
            },
            {
                "verse": "Munificus propriis, alienis fidus amicis,"
            },
            {
                "verse": "Moribus ornatus pulchroque insignis amictu,"
            },
            {
                "verse": "Maxima Veronae reddis praeconia nostrae."
            },
            {
                "verse": "Caelitus adde datum tantis cum dotibus ingens"
            },
            {
                "verse": "Ingenium, artifices digitos doctosque colores,"
            },
            {
                "verse": "Quis naturae opera, cunctis mirantibus, aequas."
            },
            {
                "verse": "Seu volucres, seu quadrupedes, freta saeva quietaque"
            },
            {
                "verse": "Aequora describis, spumas albere, sonare"
            },
            {
                "verse": "Littora iuremus; sudorem tergere fronte"
            },
            {
                "verse": "Tento laboranti; hinnitus audire videmur"
            },
            {
                "verse": "Bellatoris equi, clangorem horrere tubarum."
            },
            {
                "verse": "Noctis opus pingens circum volitare volucres"
            },
            {
                "verse": "Nocturnas facis et nusquam apparere diurnas;"
            },
            {
                "verse": "Astra, globum lunae cernas, sine sole tenebras."
            },
            {
                "verse": "Si gesta hyberno fingis, glacialibus horrent"
            },
            {
                "verse": "Omnia frigoribus, frendet sine frondibus arbor."
            },
            {
                "verse": "Seu factum ponis sub verni temporis horam,"
            },
            {
                "verse": "Arrident varii per prata virentia flores,"
            },
            {
                "verse": "Arboribus lux prisca redit collesque nitescunt,"
            },
            {
                "verse": "Hinc mulcent avium praedulces aethera cantus."
            },
            {
                "verse": "Singula quid refero? Praesens exemplar habetur."
            },
            {
                "verse": "Nobile Hieronymi munus quod mittis amandi,"
            },
            {
                "verse": "Mirificum praefert specimen virtutis et artis."
            },
            {
                "verse": "Splendida canicies mento, frons ipsa severo"
            },
            {
                "verse": "Sancta supercilio. Quae contemplatio mentem"
            },
            {
                "verse": "Abstrahit in Superos! Praesens quoque cernitur absens,"
            },
            {
                "verse": "Hic et adest et abest; corpus spelunca retentat,"
            },
            {
                "verse": "Caelo animus fruitur. Quod cum declaret imago,"
            },
            {
                "verse": "Picta quidem sed signa tamen vivacia monstrans,"
            },
            {
                "verse": "Hiscere vix ausim clausisque susurro labellis,"
            },
            {
                "verse": "Ne contemplantem caelestia regna deumque"
            },
            {
                "verse": "Vox interpellet, vociter quoque rusticus, asper."
            },
            {
                "verse": "Quae lucis ratio aut tenebrae! Distantia qualis!"
            },
            {
                "verse": "Symmetriae rerum! Quanta est concordia membris!"
            },
            {
                "verse": "Quisnam hunc artificem divinae mentis et artis"
            },
            {
                "verse": "Non miratus amet, venerans canat, imus honoret?"
            },
            {
                "verse": "Germanam hanc sanctae genuit natura poesi:"
            },
            {
                "verse": "Auribus haec subicit res, illa movebit ocellos,"
            },
            {
                "verse": "Utraque corda iuvat aptos formando colores,"
            },
            {
                "verse": "Immortale aevum spondent mortalibus ambae."
            },
            {
                "verse": "Hanc magnis cultam ingeniis procerumque ducumque"
            },
            {
                "verse": "Et quorum studium est causas tentare latentes,"
            },
            {
                "verse": "Quis nescit? Clarum in primis tractasse Platonem"
            },
            {
                "verse": "Socraticasque manus varias pinxisse figuras?"
            },
            {
                "verse": "Pinxerunt Fabius, Lucilius: ambo quirites"
            },
            {
                "verse": "Patricii. Verona parens nostra inclyta quondam"
            },
            {
                "verse": "Turpilium vidit, cum membra simillima vivis"
            },
            {
                "verse": "Ederet; hic fuerat tum ex ordine natus equestri."
            },
            {
                "verse": "Canacus, Euphranor, Polycletus et acer Apelles,"
            },
            {
                "verse": "Praxiteles et Myrro Polygnotusque, Timanthes,"
            },
            {
                "verse": "Munificus Zeuxis pleno celebrabilis ore."
            },
            {
                "verse": "Hic ubi iam tabulae perfecerat arte magistra,"
            },
            {
                "verse": "Omnibus expletas numeris, donare solebat;"
            },
            {
                "verse": "Quis divina queat pretiis mercarier ullis?"
            },
            {
                "verse": "Caesaribus multis ea nota peritia, multis"
            },
            {
                "verse": "Regibus, haec artes inter petebatur honestas."
            },
            {
                "verse": "His, Pisane, viris numerandum protulit aetas"
            },
            {
                "verse": "Te nostra et tantus non indignabitur ordo,"
            },
            {
                "verse": "Cui decus et laudem possis augere. Deorum"
            },
            {
                "verse": "Mendaces illi effigies componere norant;"
            },
            {
                "verse": "Tu Patrem aeternum, totum qui condidit orbem"
            },
            {
                "verse": "Ex nihilo, sanctosque viros componis eos, qui"
            },
            {
                "verse": "Religione viam ad superos docuere beatam."
            }
        ],
        [
            {
                "verse": "Si natura dedit lacrimas mentemque benignam"
            },
            {
                "verse": "Ut miserer miseros afflictaque corpora soler,"
            },
            {
                "verse": "Caedibus ast hominum, laqueis et strage cruenta"
            },
            {
                "verse": "Laetabar, velut ursa lupus leo sanguine crassus,"
            },
            {
                "verse": "Quippe hominem exueram, mores mea corda ferinos"
            },
            {
                "verse": "Induerant. Animam ceu saevi bellua ponti"
            },
            {
                "verse": "Evomui; iaceo digne ceu bellua caeno,"
            },
            {
                "verse": "Alitibus canibusque feris laniandus et ursis."
            }
        ],
        [
            {
                "verse": "Si pietas ulla Herculeum deflere Iohannem,"
            },
            {
                "verse": "Patre orbata suo lugeat Italia,"
            },
            {
                "verse": "Qui totiens animas crudeli a morte reduxi,"
            },
            {
                "verse": "Cuius ope a multis grata recepta salus."
            },
            {
                "verse": "Nunc mihi saepe alios quae servavere medelae"
            },
            {
                "verse": "Non prosunt, dominum destituuntque suum."
            },
            {
                "verse": "Interituque meo...."
            },
            {
                "verse": "* * *"
            }
        ],
        [
            {
                "verse": "Sic animam aetherea servet Nicolaus in arce"
            },
            {
                "verse": "Marchio magnanimus meritis pro grandibus, ut iam"
            },
            {
                "verse": "Maxima per cunctas celebratur gloria terras,"
            },
            {
                "verse": "Ut sacra Christiferae custodit Virginis aedes"
            },
            {
                "verse": "Corpus humo clausum. Magnis cum sumptibus ipse"
            },
            {
                "verse": "Aedificans templum, venia donavit et ara"
            },
            {
                "verse": "Munere pontificis, sanctae pietate parentis."
            },
            {
                "verse": "Dehinc laudes aliae maiora volumina poscunt."
            }
        ],
        [
            {
                "verse": "Splendidus ut vernum sol lustrat lumine taurum"
            },
            {
                "verse": "Ac gelidas coepit succendere lampade terras,"
            },
            {
                "verse": "Non modo sublimes vestiri gramine colles"
            },
            {
                "verse": "Verum etiam pressas cernis splendescere valles"
            },
            {
                "verse": "Floribus ex variis, e coeno lilia nasci."
            },
            {
                "verse": "Haud secus ipse tua radios virtute micantes"
            },
            {
                "verse": "Cum spargis sordemque meam fulgore pererras,"
            },
            {
                "verse": "Florida de nostro sententia germinat agro,"
            },
            {
                "verse": "Fama virens oritur, quam tanto ardore creasti."
            },
            {
                "verse": "Quae verax utinam doctas venisset ad aures"
            },
            {
                "verse": "Nec te mirifica clarus pietate Maphaeus"
            },
            {
                "verse": "Falleret, aetatis certissima gloria nostrae,"
            },
            {
                "verse": "Ingenium cuius, virtus, sapientia cantat"
            },
            {
                "verse": "Summa virum. E parvis ingentes tollit amicos"
            },
            {
                "verse": "Eque luto vivos subtilis imaginat, ut iam"
            },
            {
                "verse": "Antiquum memorant finxisse Promethea formam."
            },
            {
                "verse": "Me tamen haud fallet, meme intus et in cute novi."
            },
            {
                "verse": "Te modo ne fallas: quod sum fueroque fruare"
            },
            {
                "verse": "Omnibus in rebus proprio, Baptista, Guarino."
            },
            {
                "verse": "Scribam aliquid quo sim Latio celebratior omni"
            },
            {
                "verse": "Sponte mones: quae vena satis viget illa virosque"
            },
            {
                "verse": "Mulceat aut doctos aut non carpatur iniquis?"
            },
            {
                "verse": "Fac vigeat: quae digna manent hoc tempore ubique"
            },
            {
                "verse": "Praemia scriptores? Quis honos, cui gloria vati?"
            },
            {
                "verse": "Martia tela valent, vis, insidiaeque dolique,"
            },
            {
                "verse": "Regna tenent Cleopatra procax, Parmeno, Gnatones."
            },
            {
                "verse": "Quis ni tranquillo deduxit pectore versum?"
            },
            {
                "verse": "Nec simul esse potest versus et cura peculi,"
            },
            {
                "verse": "Me vero assiduis mala percutit inopia telis,"
            },
            {
                "verse": "Virgo ferox facie nullisque domabilis armis:"
            },
            {
                "verse": "Nam quotiens iubet haec, miles sua pignorat arma."
            },
            {
                "verse": "Inter vagitus natorum haud audio Musas"
            },
            {
                "verse": "Et, stimulante fame, divina ambrosia, nectar"
            },
            {
                "verse": "Haud saturant: qui non sitiant sunt illa deorum."
            },
            {
                "verse": "Vos, quibus ingenium est, Pallas monstravit et artem"
            },
            {
                "verse": "Resque domi et lata nummus iacet amplus in arca,"
            },
            {
                "verse": "Scribite, magnanimumque ducem diffundite in alta"
            },
            {
                "verse": "Sidera. Materiam praebet terraque marique"
            },
            {
                "verse": "Tot rebus gestis partosque ex hoste triumphos."
            }
        ],
        [
            {
                "verse": "Stella, prius Superis fulgebas Lucifer, at nunc"
            },
            {
                "verse": "Hesperus, ah, fulges Manibus occiduis."
            }
        ],
        [
            {
                "verse": "Suscipe ludentis pueri iocunda Maronis"
            },
            {
                "verse": "Carmina, quis gestus, quis corpora format et herbas,"
            },
            {
                "verse": "Naturae pictor, Musarum interpres amandus."
            },
            {
                "verse": "Ardua cum rarum quaerens arcana gravesque"
            },
            {
                "verse": "Morborum causas curasque ad membra salubres"
            },
            {
                "verse": "Arte laboraris, lenimen dulce malorum,"
            },
            {
                "verse": "Hos versus releges, ubi fessus taedia ponas,"
            },
            {
                "verse": "Auribus et requiem cantu donabis amoeno."
            },
            {
                "verse": "Mirari ingenium sensusque licebit acutos"
            },
            {
                "verse": "Vatis adhuc teneri vocesque probare disertas."
            },
            {
                "verse": "Nec minus interdum grata est tibi sacra poesis"
            },
            {
                "verse": "Et suaves Helicone haustus libasse fluentis,"
            },
            {
                "verse": "Cernere quam patriam et prisca monumenta sophiae"
            },
            {
                "verse": "Aut medicas artes quas edidit auctor Apollo."
            },
            {
                "verse": "Interea fixum menti vincito Guarinum."
            }
        ],
        [
            {
                "verse": "Tibi non auro nitidam mitto"
            },
            {
                "verse": "Pateram, non purpureo vellere"
            },
            {
                "verse": "Chlamydes, quas artifici pectine"
            },
            {
                "verse": "Syrus insignit, non viventem"
            },
            {
                "verse": "Lapide ex pario statuam. Nam quid"
            },
            {
                "verse": "Locupleti donet inops rerum,"
            },
            {
                "verse": "Tibi praesertim, Ludovice, tuam"
            },
            {
                "verse": "Animo, virtute atque ingenio"
            },
            {
                "verse": "Sobolem exornans simul et patrem"
            },
            {
                "verse": "Egregium te gnato dignum?"
            },
            {
                "verse": "Non praedia, non quibus exundas"
            },
            {
                "verse": "Cumulato cornu divitias"
            },
            {
                "verse": "Magni facis, ut dulces undas"
            },
            {
                "verse": "Heliconis amoeni suavemque"
            },
            {
                "verse": "Phoebi citharam resonantesve"
            },
            {
                "verse": "Comites Phoebi Musas, quae urbes"
            },
            {
                "verse": "Populosque superbos et gentes"
            },
            {
                "verse": "Mediis ex morsibus eripiunt"
            },
            {
                "verse": "Mortis; sic dignos laude viros"
            },
            {
                "verse": "Aevo donarunt perpetuo."
            },
            {
                "verse": "Igitur tenerum hoc capies carmen"
            },
            {
                "verse": "Veluti ingenioli primitias"
            },
            {
                "verse": "Desueti vel reducis Musae,"
            },
            {
                "verse": "Quod Benacum dum lustro tuum"
            },
            {
                "verse": "Temptavi ludere. Iam nosces"
            },
            {
                "verse": "His non minus undis Pieridas"
            },
            {
                "verse": "Versarier atque Minervam, quam"
            },
            {
                "verse": "Virides nymphas et pisciculos."
            },
            {
                "verse": "Tota simul facili vitia ipsa assumere captu"
            },
            {
                "verse": "Concessum est: brevis est via quae deducit ad illa."
            },
            {
                "verse": "Quin semper nobis vicina cubilia iungunt."
            },
            {
                "verse": "Sudorem prae se fert virtus mente deorum,"
            },
            {
                "verse": "Est ad eam longus rectusque per ardua callis"
            },
            {
                "verse": "Asper et imprimis ubi in alta cacumina ventum est"
            },
            {
                "verse": "Mollis adest quae visa fuit durissima quondam."
            }
        ],
        [
            {
                "verse": "Tranquilli Benace lacus, pater inclite, salve"
            },
            {
                "verse": "Undarumque parens, fluctus imitate marinos,"
            },
            {
                "verse": "Lucida quem facies incanaque barba decorat,"
            },
            {
                "verse": "Quem virides pictis immixtae floribus herbae"
            },
            {
                "verse": "Et laurus, arbusta, oleae, vineta coronant,"
            },
            {
                "verse": "Pulcher Apollo colit, Bacchus, generosa Minerva,"
            },
            {
                "verse": "Caesarie flavente Ceres, clarissima Iuno,"
            },
            {
                "verse": "Undique pubentes tumuli montesque decori"
            },
            {
                "verse": "Exornant, cultae valles agrive comantes."
            },
            {
                "verse": "Mille tibi ut variae splendent in margine gemmae"
            },
            {
                "verse": "Castella et celsis arrident collibus arces,"
            },
            {
                "verse": "Templa, domi, multos et habentia rura colonos."
            },
            {
                "verse": "Aeolias constringe minas et carcere frange,"
            },
            {
                "verse": "Ventorum sonitus, saevas compesce procellas;"
            },
            {
                "verse": "Sopito, pater alme, sinu ripaque tacenti"
            },
            {
                "verse": "Suscipe nos; medio colludant aequore mergi"
            },
            {
                "verse": "Adventu laeti, certent in voce volucres"
            },
            {
                "verse": "Augurio, ut tuta liceat lustrare phaselo"
            },
            {
                "verse": "Te duce cantatas antiquo carmine lymphas."
            },
            {
                "verse": "Visemus vitreoque vagos in gurgite pisces"
            },
            {
                "verse": "Et qui te usque rigant profugos per gramina fontis."
            },
            {
                "verse": "Non procul ignoto dispulsi accedimus orbe,"
            },
            {
                "verse": "Forte vel errantes ad Gardae ducimur oras,"
            },
            {
                "verse": "At Verona parens tibi nos pulcherrima civis"
            },
            {
                "verse": "Dimisit: stirps, lingua, habitus moresque loquuntur,"
            },
            {
                "verse": "Quam matrem prisco dominamque fateris honore."
            },
            {
                "verse": "Haud sumus ingrati meritive oblivia tanti"
            },
            {
                "verse": "Immemores capient; tibi sacra, benigne, quotannis"
            },
            {
                "verse": "Caesariem tenera reddemus arundine vincti;"
            },
            {
                "verse": "Candenti magnum numen venerabimur agna"
            },
            {
                "verse": "Et tibi cum miti spargentur flava Lyaeo"
            },
            {
                "verse": "Mella simul; dignas capies ex ordine laudes;"
            },
            {
                "verse": "Mincius in sociam veniet tibi filius aram,"
            },
            {
                "verse": "Formosum referens formoso corpore patrem."
            }
        ],
        [],
        [
            {
                "verse": "Ut sileam priscos animi probitate nitentes"
            },
            {
                "verse": "Et quis dedaleas fata dedere manus,"
            },
            {
                "verse": "Quanta Macro et Cosmo nostri pictoribus aevi,"
            },
            {
                "verse": "Tanta tibi ex calamo gloria, Lande, venit."
            }
        ],
        [
            {
                "verse": "Veterem Draconem sive Solona"
            },
            {
                "verse": "Est sanctiloquas versas leges,"
            },
            {
                "verse": "Studium aut sequeris grande Minerve,"
            },
            {
                "verse": "Donate, parum michi ridenti"
            },
            {
                "verse": "Ades obtutu. Lusibus istis"
            },
            {
                "verse": "Tu perpetuum falle laborem,"
            },
            {
                "verse": "Curasque graves solare ioco."
            },
            {
                "verse": "Melior semper redit ad bella"
            },
            {
                "verse": "Pugil Eacides, carmine postquam"
            },
            {
                "verse": "Lusit cithare fila canore;"
            },
            {
                "verse": "Validos sensit fortius ictus"
            },
            {
                "verse": "Latus Hectoreum. Seria fesso"
            },
            {
                "verse": "Iuvat ex pectore sepe movere,"
            },
            {
                "verse": "Nam languidulas animi vires"
            },
            {
                "verse": "Iocus instaurat dulcisque quies."
            },
            {
                "verse": "Ego Grecanicum nunc parasitum"
            },
            {
                "verse": "Affero qui se verbis Latii"
            },
            {
                "verse": "Artemque suam quam bellissimam"
            },
            {
                "verse": "Explicet; ellum cape dicentem."
            },
            {
                "verse": "Risum ridebis sardonicum,"
            },
            {
                "verse": "Solves resonis ora cachinnis."
            }
        ],
        [
            {
                "verse": "Vivite felices Sismundo auctore poetae."
            },
            {
                "verse": "Suspicit hic musas, magno et dignatur honore;"
            },
            {
                "verse": "Praemia persolvens priscas invitat ad artes."
            },
            {
                "verse": "Vos contra resonis sublimem ad sidera cygnis"
            },
            {
                "verse": "Tollite ductorem, vita donate perenni."
            },
            {
                "verse": "Eripite hunc fato: quid enim non carmina possunt"
            },
            {
                "verse": "Spondere? aeternum praestant mortalibus aevum."
            },
            {
                "verse": "Venturi agnoscant celebrentque in saecla nepotes"
            },
            {
                "verse": "Quantum acie valeat, quam duro fulminet ense."
            },
            {
                "verse": "Sensit id Alphonsus Populonia moenia circum"
            },
            {
                "verse": "Dum sedet ac cincta pelago terraque potiri"
            },
            {
                "verse": "Urbe putat. Pavitans artes ducis, ille fugaces"
            },
            {
                "verse": "Exuperat cursu cervos capreasque volantes:"
            },
            {
                "verse": "Hispano tantum strepitu praeit Itala virtus."
            }
        ],
        [
            {
                "verse": "Vos laetis oculis, laetis complector et ulnis,"
            },
            {
                "verse": "Laetitiae nati laetitiaeque patres."
            },
            {
                "verse": "Vos pax dulcis alit placidusque per otia risus,"
            },
            {
                "verse": "Vox, iocus et ludus, vos comitatur amor."
            },
            {
                "verse": "Talis nostra deos Ferraria fertilis optat,"
            },
            {
                "verse": "Cum lascivus ager urbsque canora salit."
            },
            {
                "verse": "Non ego vos claros obscura nocte creatos"
            },
            {
                "verse": "Crediderim; melior iactat origo suos."
            },
            {
                "verse": "Nam vates celeber tragici decus ordinis olim"
            },
            {
                "verse": "Aeschylus in scaenam multa notanda tulit,"
            },
            {
                "verse": "Inter quae larvam, mimos pulchrosque cothurnos:"
            },
            {
                "verse": "Sic locupletat eam versibus atque habitu."
            },
            {
                "verse": "Hinc personatae primum sonuere Camenae;"
            },
            {
                "verse": "Nutriit ast larvas insidiosa Venus."
            },
            {
                "verse": "Palpat amans, loquitur tractatque licentius artem,"
            },
            {
                "verse": "Dum larva, ut clipeo, retia operta iacit."
            },
            {
                "verse": "Nec minus antiquus larvam tibicen habebat,"
            },
            {
                "verse": "Cum festos coluit maxima Roma dies."
            },
            {
                "verse": "Larva oritur ceu myrrha, croci, rosa, lilia, odorae"
            },
            {
                "verse": "Ceu violae; cessant tempore quaeque suo."
            },
            {
                "verse": "Pectoribus tacitis generosi vivit amantis,"
            },
            {
                "verse": "Pascitur haec venis, cordibus ipsa viget."
            },
            {
                "verse": "Ergo patres nacti tales, his moribus alti"
            },
            {
                "verse": "Ad nos ne pudeat ferre gradum propius."
            },
            {
                "verse": "Imprimis magno veniens Ugone parente,"
            },
            {
                "verse": "Quem Phoebus lustrat quemque Minerva colit,"
            },
            {
                "verse": "Insignis Succine, veni comitante poeta"
            },
            {
                "verse": "Marrasio; Musis regia nostra sonet."
            },
            {
                "verse": "Ocius hic adsint ornatae faxo puellae."
            },
            {
                "verse": "Narcyssi plures cumque Helenis Parides."
            },
            {
                "verse": "Cantibus et cithara saltus agitate decoros,"
            },
            {
                "verse": "Ut satyri cunctos exhilarate choros,"
            },
            {
                "verse": "Virgo senex vir nupta, ioco invitante procaci."
            },
            {
                "verse": "Huius laetitiae quo meminisse queant,"
            },
            {
                "verse": "Intentus cunctos citat ecce Cupidinis arcus;"
            },
            {
                "verse": "Si fugiant, laesus vulnera acerba dabit."
            },
            {
                "verse": "Is namque imperium terris exercet et undis"
            },
            {
                "verse": "Inque deos omnes, sola Minerva vacat."
            },
            {
                "verse": "Huius signa subit quisquis victricia miles,"
            },
            {
                "verse": "Membra senex fiet, ast animo iuvenis."
            },
            {
                "verse": "Dum sinit ipsa dies, dum vestra decentius aetas,"
            },
            {
                "verse": "Carpite iucundo gaudia plena sinu."
            },
            {
                "verse": "Aspicite ut celeres serpant ad tempora cani,"
            },
            {
                "verse": "Quis modo caesaries flava nimis fuerat."
            },
            {
                "verse": "Aspera mox veniet dapibus regina severis,"
            },
            {
                "verse": "Quae luxum frangent, corpora tota domet,"
            },
            {
                "verse": "Urgeat edicto sensus frenare petulcos,"
            },
            {
                "verse": "Ferre sitim et duram viscera nostra famem;"
            },
            {
                "verse": "Post cantus lacrimis sanctos audire prophetas"
            },
            {
                "verse": "Et nudo ad templa saepius ire pede"
            },
            {
                "verse": "Atque oculis castis alienam cernere nuptam,"
            },
            {
                "verse": "Stringere labra simul nullaque vana loqui."
            },
            {
                "verse": "Dum datur ergo animis manifesta licentia vestris,"
            },
            {
                "verse": "Lascivum moveant ora, pedes, oculi."
            },
            {
                "verse": "Dulcior interea gnatus pia cura parentis"
            },
            {
                "verse": "Sit Leonellus ovans saltibus atque ioco,"
            },
            {
                "verse": "Promptior ut Musas ac Pallada deinde reviset:"
            },
            {
                "verse": "Intermissus enim fit labor ipse levis."
            }
        ],
        [
            {
                "verse": "Vos quos credulitas viscataque virga necabant"
            },
            {
                "verse": "Et stridens folium, deinceps gaudete, volucres."
            },
            {
                "verse": "Noctua nam periit, nimio insidiosa labore;"
            },
            {
                "verse": "Quam dum spectatis, tenet et spectando voluptas,"
            },
            {
                "verse": "Sibila Gregori fatum minitantur acerbum."
            },
            {
                "verse": "Dum petit, haec petitur; necat haec vos, illa necatur."
            },
            {
                "verse": "Ergo per dumos tuto saltate volatu."
            }
        ]
    ]
}