{
    "author": "Raffaele Zovenzoni",
    "title": "Istrias",
    "url": "http://www.poetiditalia.it/texts/ZOVENZO|istr|001",
    "text": [
        [],
        [
            {
                "verse": "ad Musam"
            },
            {
                "verse": "Musa, Tridentinam (notum est iter) ibis ad urbem,"
            },
            {
                "verse": "Ibis ad imperium, musa, beata, meum,"
            },
            {
                "verse": "Divus ubi in solio sedet Inderbacchus eburno"
            },
            {
                "verse": "Quo melius nihil est candidiusque nihil."
            },
            {
                "verse": "Huic prostrata prius manibus dabis oscula sanctis,"
            },
            {
                "verse": "Inde orans munus porrige, musa, meum."
            }
        ],
        [
            {
                "verse": "divo Ioanni Inderbaccho antistiti"
            },
            {
                "verse": "Dat rediens domitis nomen tibi Bacchus ab Indis,"
            },
            {
                "verse": "Inderbacche, chori gloria Castalii,"
            },
            {
                "verse": "Qui licet illustri Germanus ab urbe Vienna"
            },
            {
                "verse": "Sis genitus, debet terra Latina tibi."
            },
            {
                "verse": "Quid debet nimis o felix urbs ista Tridenti"
            },
            {
                "verse": "Aurea quae sub te praeside saecla videt!"
            },
            {
                "verse": "Lacteus unde fluens Athesis caput exserit unda"
            },
            {
                "verse": "Ut dominum summa cernat in arce suum."
            },
            {
                "verse": "Naiades et satyri tibi se lucentibus astris"
            },
            {
                "verse": "Commendant calamo carminibusque suis."
            },
            {
                "verse": "Quid, quod et in viridi nuper cane lassa theatro"
            },
            {
                "verse": "Fugerit in gremium damma recepta tuum?"
            },
            {
                "verse": "Quid faciant homines, quos das, pater, esse beatos?"
            },
            {
                "verse": "Quid faciat vatis musa Zovenzonii,"
            },
            {
                "verse": "Cuius Apollinea frondescunt tempora lauro,"
            },
            {
                "verse": "Et duce te claris laudibus astra tenet?"
            },
            {
                "verse": "Haec tibi primitias est hunc enixa libellum,"
            },
            {
                "verse": "Quem damus attrito pumice purpureum."
            },
            {
                "verse": "ISTRIAS a patria sibi nomen habebit amata"
            },
            {
                "verse": "Quae Tergestinum claudit utrimque fretum."
            },
            {
                "verse": "Invenies teneris epigrammata missa puellis,"
            },
            {
                "verse": "Stoicus et tetrica quae Cato fronte legat."
            },
            {
                "verse": "Et si forte voles morientem cernere Christum"
            },
            {
                "verse": "In cruce, carminibus pendet et ille meis."
            },
            {
                "verse": "Hoc tibi munus erit tanto pro munere nullum"
            },
            {
                "verse": "Sed mentem capias ingeniumque, precor."
            },
            {
                "verse": "Vive, vale, nostri decus immortale libelli"
            },
            {
                "verse": "Ioannes, columen deliciaeque meae."
            }
        ],
        [
            {
                "verse": "genologia poetae"
            },
            {
                "verse": "Interpres legum Romaeus dis genuit me;"
            },
            {
                "verse": "Quae peperit mater Bartholomaea fuit."
            },
            {
                "verse": "Frater erat Gabriel, qui funere mersus acerbo est."
            },
            {
                "verse": "Vix ego te novi, bella Maria soror."
            },
            {
                "verse": "Orta deo placuit Lucretia sponsa tonanti:"
            },
            {
                "verse": "Illa fuit primo rapta puella die."
            },
            {
                "verse": "Ianiusto Ianfrancisco ne vivere lustrum"
            },
            {
                "verse": "Contigit, o superis lilia nata polis."
            },
            {
                "verse": "Ultimus e tanto defluxi sanguine fratrum,"
            },
            {
                "verse": "Mox datus Aoniis erudiendus aquis."
            },
            {
                "verse": "Hic me Socratico praestans sermone Guarinus"
            },
            {
                "verse": "Edocuit, Borso tunc duce Ferrariae."
            },
            {
                "verse": "Clara Chrysoneo sata sanguine nupsit amanti,"
            },
            {
                "verse": "Et duo nos caelo spiritus unus alit."
            },
            {
                "verse": "Ioannes princeps et gloria celsa Tridenti"
            },
            {
                "verse": "Me vocat, ut lauri tempora nostra beent."
            },
            {
                "verse": "Ibimus: o nostris, superi, aspirate camenis,"
            },
            {
                "verse": "Et date me domino posse placere meo."
            },
            {
                "verse": "Vos comites properate deae: nos plectra movemus."
            },
            {
                "verse": "Caesar, eris nostrae fabula prima viae."
            }
        ],
        [
            {
                "verse": "divo Friderico Caesari Augusto"
            },
            {
                "verse": "Caesar, habes superos belloque togaque faventes"
            },
            {
                "verse": "Paret et imperio terra fretumque tuo."
            },
            {
                "verse": "Ast ego si viridi caput hoc dignabere lauro,"
            },
            {
                "verse": "Austria Thraicio carmine gesta canam."
            },
            {
                "verse": "Cedet Fama tibi, tua gloria vincet Achillem"
            },
            {
                "verse": "Angustusque tuis laudibus orbis erit."
            }
        ],
        [
            {
                "verse": "Rabio scribae Augusti"
            },
            {
                "verse": "Caesar Apollineis cinxit mea tempora sertis"
            },
            {
                "verse": "Sex ego cum cecini carmina, docte Rabi:"
            },
            {
                "verse": "Quae licet in nostris fuerint prius edita chartis"
            },
            {
                "verse": "Nec recitata semel, nostra fuere, Rabi."
            }
        ],
        [
            {
                "verse": "Paulo Veneto theologo"
            },
            {
                "verse": "Munera magna decent magnos: sed quid dare maius"
            },
            {
                "verse": "Carminibus, quaeso, quid mihi, Paule, potes?"
            },
            {
                "verse": "Aurea vasa? graves gemmas? sacra regna? triumphos?"
            },
            {
                "verse": "Haec abeunt, nobis carmina sola manent."
            },
            {
                "verse": "Secula carminibus vivunt, sine carmine Troia,"
            },
            {
                "verse": "Carthago, Babylon, Roma sepulta foret."
            },
            {
                "verse": "Carmina dant, adimunt animos, sibi carmina tigres"
            },
            {
                "verse": "Et volucres, quercus, flumina, saxa trahunt."
            },
            {
                "verse": "Cerberus, Eumenides cantu cessere: quid ultra?"
            },
            {
                "verse": "Carminibus motos credimus esse deos."
            },
            {
                "verse": "Non igitur parvum munus te, Paule, dedisse"
            },
            {
                "verse": "Dic, divina mihi carmina qui dederis."
            },
            {
                "verse": "in ludis Sixti pontificis maximi"
            },
            {
                "verse": "Amphitheatrales non vis, Cato, cernere ludos,"
            },
            {
                "verse": "Hos vis, quos Veneta Sixtus in urbe facit."
            },
            {
                "verse": "Non mirum est: illis homines solumque Catonem,"
            },
            {
                "verse": "His spectatores cernis adesse deos."
            }
        ],
        [
            {
                "verse": "Ioanni Hieroto"
            },
            {
                "verse": "Qui serapellinas sub acuto frigore vestes"
            },
            {
                "verse": "Exuis, et nudo das, Hierote, mihi,"
            },
            {
                "verse": "Di tibi se faciles praestent, tua fama superstes"
            },
            {
                "verse": "Sit cineri, et Musis sit cinis ille sacer."
            },
            {
                "verse": "Cumque voles liceat thalamos intrare dearum:"
            },
            {
                "verse": "Cum superis nectar dis Hierote, bibas."
            }
        ],
        [
            {
                "verse": "Petro Lauredano Laurentii filio"
            },
            {
                "verse": "Petre, cupidineas dono tibi mittimus artes"
            },
            {
                "verse": "Pro quibus exilium Naso poeta tulit."
            },
            {
                "verse": "Mittimus et pariter saevi medicamen amoris,"
            },
            {
                "verse": "Si qua negat voto dura puella tuo."
            },
            {
                "verse": "Munera parva quidem nostris sed viribus aequa"
            },
            {
                "verse": "Non spernes, Venetae spesque decusque togae."
            }
        ],
        [
            {
                "verse": "libello suo"
            },
            {
                "verse": "Parve liber, Ligurum quom te Regina tenebit"
            },
            {
                "verse": "In manibus, nostri dic memor esse velit."
            }
        ],
        [
            {
                "verse": "Victori Capello Venetae classis imperatori"
            },
            {
                "verse": "Victor in Turcum propera: redibis"
            },
            {
                "verse": "Victor: illustres tibi iam triumphos"
            },
            {
                "verse": "Lata decernunt: Venetis faventes"
            },
            {
                "verse": "Arma dabunt di."
            },
            {
                "verse": "I, doma Medos: tua signa Thraces"
            },
            {
                "verse": "Sentiant, Colchi pariter et Parthi"
            },
            {
                "verse": "Sentiant, et quos glacialis ambit"
            },
            {
                "verse": "Caucasus antris."
            },
            {
                "verse": "Mox lyra missa capiam superbum"
            },
            {
                "verse": "Orphei plectrum citharamque Phoebi."
            },
            {
                "verse": "Et tuas laudes recinens corymbo"
            },
            {
                "verse": "Tempora cingam."
            },
            {
                "verse": "Interim faustae dare vela classi"
            },
            {
                "verse": "Dux, iube: venti veniunt secundi."
            },
            {
                "verse": "Te vocat Nereus, venerande Victor:"
            },
            {
                "verse": "Vince, valeque."
            }
        ],
        [
            {
                "verse": "Faustinae virgini"
            },
            {
                "verse": "Parvula tractari cupiebas, parvula labris"
            },
            {
                "verse": "Figebas tua labra meis: ego suggere linguam"
            },
            {
                "verse": "Et pultare nates teneras: tu bellula risum"
            },
            {
                "verse": "Innocuosque dabas morsus: maiuscula facta"
            },
            {
                "verse": "Me fugis, et dulces condis, Faustina, papillas."
            }
        ],
        [
            {
                "verse": "in calumniatorem Sixti pontificis"
            },
            {
                "verse": "Quisquis es, o demens, furiis agitatus amaris,"
            },
            {
                "verse": "Qui vomis in Sixtum disticha Pontificem,"
            },
            {
                "verse": "Te tua consumat rabies canis omnibus hostis:"
            },
            {
                "verse": "Sit tibi pro summo munere posse mori."
            }
        ],
        [
            {
                "verse": "Trilaceae virgini Tridentinae"
            },
            {
                "verse": "Fingere si Pario Venerem de marmore vellet"
            },
            {
                "verse": "Mentor, in exemplar tu, Trilacea, fores."
            },
            {
                "verse": "Spargeret hic humeris crinem quem condis in auro,"
            },
            {
                "verse": "Bella, licet Phoebi vincat et ille iubar."
            },
            {
                "verse": "Quis lapis hunc poterit frontis simulare nitorem,"
            },
            {
                "verse": "Quae solet hibernas exsuperare nives?"
            },
            {
                "verse": "Lumina quid referam quibus allicis ecce poetas,"
            },
            {
                "verse": "Ut laudent, cupiant, te venerentur, ament?"
            },
            {
                "verse": "Adde genis natum sub virginitate pudorem,"
            },
            {
                "verse": "Adde rosas labris purpureumque decus."
            },
            {
                "verse": "Colla heu quid memorem, quid eburnea poma, quid artus,"
            },
            {
                "verse": "Quales nec Phrygius viderat ille Paris?"
            },
            {
                "verse": "Nec talem posuit Polycletus in arce Minervam:"
            },
            {
                "verse": "Credo equidem spiras nectar et ambrosiam."
            },
            {
                "verse": "O felix facies quem virgo venusta parentem,"
            },
            {
                "verse": "Cui dabis et gremio pignora nata tuo!"
            },
            {
                "verse": "Et felix ego sum, cui te vidisse puellam"
            },
            {
                "verse": "Contigit: o talis sis mea Calliope!"
            },
            {
                "verse": "O quantum debes tu Mantua grata Tridento"
            },
            {
                "verse": "Quod tibi nunc talem donat habere nurum!"
            },
            {
                "verse": "Iamque vale, decus Idaliae, valeantque parentes:"
            },
            {
                "verse": "Quisquis es, o felix, tu quoque, sponse, vale."
            }
        ],
        [
            {
                "verse": "Academicis abeuntibus"
            },
            {
                "verse": "Marsus abit vereor mansurus in urbe Quirini,"
            },
            {
                "verse": "Parthenopenque petit et mons Hermoleos:"
            },
            {
                "verse": "Lippius expectat nullis haerere bacillis,"
            },
            {
                "verse": "Ut petat agnigeri moenia celsa dei:"
            },
            {
                "verse": "Tribrachus Illyrias properat lecturus ad oras,"
            },
            {
                "verse": "Nescio Pompeium quo sua fata trahunt."
            },
            {
                "verse": "Tu quoque discedis, sed quo, mea cura, Rutilli?"
            },
            {
                "verse": "Felicem facient quo tua vela pedem?"
            },
            {
                "verse": "Ite bonis avibus superi quocumque vocabunt,"
            },
            {
                "verse": "O vatis memores ite Zovenzonii."
            }
        ],
        [
            {
                "verse": "Petro Veturio"
            },
            {
                "verse": "Audio cantantes interdum, Petre, puellas,"
            },
            {
                "verse": "Quae me saepe suis vocibus exanimant."
            },
            {
                "verse": "Illa petit dulcem cithara lugente maritum,"
            },
            {
                "verse": "Illa dolet noctes vivere se viduas."
            },
            {
                "verse": "Haec ait: Optatos tibi sum paritura nepotes,"
            },
            {
                "verse": "Cara parens, lacrimis si moveare meis."
            },
            {
                "verse": "O duras aures, o ferrea pectora matrum,"
            },
            {
                "verse": "Quas tantae nequeunt, Petre, movere preces!"
            }
        ],
        [
            {
                "verse": "epitaphium parentis piissimi"
            },
            {
                "verse": "Tametsi properas, viator, audi:"
            },
            {
                "verse": "Zovenzonius hac urna quiesco"
            },
            {
                "verse": "Romeus: satis est: abi, viator."
            }
        ],
        [
            {
                "verse": "in archetypam Gentilis Bellini pictoris"
            },
            {
                "verse": "Dux Throne Nicoleos, Veneti nova gloria sceptri,"
            },
            {
                "verse": "Te tibi Gentilis hanc, dicat archetypam."
            }
        ],
        [
            {
                "verse": "in Crispum"
            },
            {
                "verse": "Empta tibi fuerat virguncula, Crispe, tricentis."
            },
            {
                "verse": "Illam vende hodie, nemo ducenta dabit."
            },
            {
                "verse": "Ipse trecenta dabo, mea sit virguncula. Fallor"
            },
            {
                "verse": "Non ego: nulla tibi, Crispe, puella placet."
            }
        ],
        [
            {
                "verse": "Hieronymo Marcello Francisci filio"
            },
            {
                "verse": "Sexcentis morbis sunt qui, Marcelle, laborant:"
            },
            {
                "verse": "Tolle mihi Veneris crimina, sanctus ero."
            }
        ],
        [
            {
                "verse": "divo Guarino"
            },
            {
                "verse": "O decus eloquii, vatum clarissima lampas,"
            },
            {
                "verse": "Pieridum clausae qua patuere fores,"
            },
            {
                "verse": "Pol mea si nondum mortalia fata propinquant,"
            },
            {
                "verse": "Cantabo laudes, magne Guarine, tuas."
            }
        ],
        [
            {
                "verse": "Lyscae scorto nobili"
            },
            {
                "verse": "Cum tibi sit turpis facies, sis caetera monstrum,"
            },
            {
                "verse": "Cur tua tot celebrant limina, Lysca, proci?"
            },
            {
                "verse": "Est quia tu magico medicaris carmine cunnum"
            },
            {
                "verse": "Semper et intactae virginis inguen habes?"
            },
            {
                "verse": "Hoc mihi Tumaeon medicus narravit et ille"
            },
            {
                "verse": "Qui decies gemino vespere te rapuit."
            }
        ],
        [
            {
                "verse": "Gentili Bellino pictori"
            },
            {
                "verse": "Gentilem Venetum Bellini sanguine magni"
            },
            {
                "verse": "Progenitum coelo tollite, Pierides."
            },
            {
                "verse": "Vivit enim pictis quidquid facit ille tabellis"
            },
            {
                "verse": "Deque suis (mirum) spirat odor violis."
            }
        ],
        [
            {
                "verse": "Raemilio poetae"
            },
            {
                "verse": "Disticha, Raemilli, do, das hecatonsticha nobis:"
            },
            {
                "verse": "Hexsticha si dedero, quid mihi reddideris?"
            }
        ],
        [
            {
                "verse": "laus urbis Anconae"
            },
            {
                "verse": "Vidimus excelsis cinctam te turribus Ancon,"
            },
            {
                "verse": "Sublimes et in astra domos aedesque dearum,"
            },
            {
                "verse": "Strataque coctilibus Parioque nitentia saxo."
            },
            {
                "verse": "Vidimus et Veneris portus, quos Ennosigaeus"
            },
            {
                "verse": "Thetis et ipsa manu proprioque tridente peregit."
            },
            {
                "verse": "Vidimus irriguos undis crepitantibus hortos"
            },
            {
                "verse": "Ridentesque satis campos, laetamque Minervam,"
            },
            {
                "verse": "Et Bacchum felixque pecus stellasque faventes."
            },
            {
                "verse": "Quid loquar egregios iuvenes quot et illa puellas"
            },
            {
                "verse": "Urbs habet illustres, quot sunt quae laude Sabinas"
            },
            {
                "verse": "Praevertant? his adde, precor, mea musa, Senatum"
            },
            {
                "verse": "Et prisca pietate viros: quales sacra quondam"
            },
            {
                "verse": "Roma tulit, tales etiam tulit Attica tellus."
            },
            {
                "verse": "Hic ego te sileam crucis o Cyriace repertor?"
            },
            {
                "verse": "Qui celsa stans aede tuam, pater, aspicis urbem,"
            },
            {
                "verse": "Aspicis et laetos pomis phaeacibus agros,"
            },
            {
                "verse": "Felicesque viros tali quos nascier urbe"
            },
            {
                "verse": "Contigit. O felix ego ter quater amplius ultra"
            },
            {
                "verse": "Natus humo, si me conceptum Dorica mater"
            },
            {
                "verse": "Fudisset, meaque his vagissent oscula cunis."
            },
            {
                "verse": "Quod quia non fatum est superis, ego semper amoenum"
            },
            {
                "verse": "Anconae imperium, portus et littus amabo,"
            },
            {
                "verse": "Unde abeo: Cyriace vale, civesque valete."
            }
        ],
        [
            {
                "verse": "Hermolao Barbaro poetae clarissimo"
            },
            {
                "verse": "Hic Ganymedis erat cyathus, cum laeta Tonanti"
            },
            {
                "verse": "Pocula purpureis ille dabat manibus."
            },
            {
                "verse": "Hunc meus Hermoleos Veneti spes rara Senatus"
            },
            {
                "verse": "Possideat, nostrae pignus amicitiae."
            }
        ],
        [
            {
                "verse": "Ioanni Bello Bellino pictori clarissimo"
            },
            {
                "verse": "Qui facis ora tuis spirantia, Belle, tabellis"
            },
            {
                "verse": "Dignus Alexandro principe pictor eras."
            }
        ],
        [
            {
                "verse": "Isabellae virgini candidissimae"
            },
            {
                "verse": "Bella mihi nimis es, nimis, Isabella, videris"
            },
            {
                "verse": "Ad citharam niveos docta movere pedes."
            },
            {
                "verse": "Di tibi dent tenerum qualem cupis ipsa maritum,"
            },
            {
                "verse": "Di faciant magni te Iovis esse nurum."
            }
        ],
        [
            {
                "verse": "Danieli Zono corculo suo"
            },
            {
                "verse": "Zone, Zovenzonii Daniel Raphaelis amice,"
            },
            {
                "verse": "Sis memor usque mei, sum memor usque tui."
            }
        ],
        [
            {
                "verse": "in calumniatorem poetae"
            },
            {
                "verse": "Qui vexare sacrum tenebroso in carcere vatem"
            },
            {
                "verse": "Ausus es, infestae sint tibi Pierides,"
            },
            {
                "verse": "Cumque vocatus eris, surdas tibi praebeat aures"
            },
            {
                "verse": "Liber, et id Phoebus, id quoque Pallas agant."
            },
            {
                "verse": "Non satis est noxae sanctum lugere poetam"
            },
            {
                "verse": "Lauriferasque satis dislaniare comas?"
            },
            {
                "verse": "Non satis, heu, dulces rara cum coniuge natos"
            },
            {
                "verse": "In sola flentes destituisse domo?"
            },
            {
                "verse": "Pro dolor, in tantis etiam insultare querellis"
            },
            {
                "verse": "Saevior hyrcanis tigribus ausus eris?"
            },
            {
                "verse": "Non scelus admisit tantum qui porsit Athenis"
            },
            {
                "verse": "Pocula magnanimo nigra venena seni."
            },
            {
                "verse": "Quid tibi supplicii pro talibus imprecer ausis,"
            },
            {
                "verse": "Cum furias secum carmina tanta trahunt?"
            }
        ],
        [
            {
                "verse": "in Naeviam"
            },
            {
                "verse": "Naevia, quid faciem celas, male provida culum"
            },
            {
                "verse": "Ostendis, quotiens, Naevia, mane cacas?"
            }
        ],
        [
            {
                "verse": "Vitali Lando iuris clarissimo consulto"
            },
            {
                "verse": "Currite, Pierides, Vitali dicite Lando"
            },
            {
                "verse": "Vivere me, sotiis et superesse meis,"
            },
            {
                "verse": "Cum quibus heu dulci pro libertate perire"
            },
            {
                "verse": "Mens fuit: at salvum me voluere dei."
            },
            {
                "verse": "Si reducis vitae causam vos forte rogabit,"
            },
            {
                "verse": "Ut celebret laudes, dicite, Lande, tuas."
            }
        ],
        [
            {
                "verse": "Manliae piae filiae"
            },
            {
                "verse": "Cum pia nata rogo mandaret membra parentis"
            },
            {
                "verse": "Rupit in hos questus dilaniata comas:"
            },
            {
                "verse": "Non potui tecum mortem, mea mater, obisse,"
            },
            {
                "verse": "Crinibus in cineres ibis onusta meis."
            }
        ],
        [
            {
                "verse": "epithalamium Ioannae Tergestinae"
            },
            {
                "verse": "Formosam sponsam formoso iungite sponso,"
            },
            {
                "verse": "Iuno, Venus, Charites, tuque Cupido puer,"
            },
            {
                "verse": "His date fecundam sobolem, date Nestoris annos,"
            },
            {
                "verse": "Sint grati superis, sit sua fausta domus."
            },
            {
                "verse": "Favit Hymen votis, votisque favete puellae,"
            },
            {
                "verse": "Tu Beronica decens, tu quoque Bella soror:"
            },
            {
                "verse": "Vos quoque felices pariter gaudete parentes,"
            },
            {
                "verse": "Gaudeat et si qua est parvula nata domi."
            }
        ],
        [
            {
                "verse": "Buzacarino poetae clarissimo"
            },
            {
                "verse": "Cum me donaret lauro: \"Sacer esto poeta\""
            },
            {
                "verse": "Caesar ait. Cur sim, Buzacarine, sacer?"
            },
            {
                "verse": "Non ego Pierides vidi, nec Apollinis antrum,"
            },
            {
                "verse": "Non ego libavi Bellerophontis aquas."
            },
            {
                "verse": "Sit sacer Ascraeus vates, sit divus Homerus,"
            },
            {
                "verse": "Virgilius, sis tu, Buzacarine, sacer."
            }
        ],
        [
            {
                "verse": "Charidemo grammatico"
            },
            {
                "verse": "Arrigis ad nostram frustra, Charideme, puellam,"
            },
            {
                "verse": "Quippe fugit, nec vult candida virgo virum."
            },
            {
                "verse": "Si sapis, accelera sic fermentatus ad illas"
            },
            {
                "verse": "Quae venale tibi prostituere femur."
            }
        ],
        [
            {
                "verse": "Gregorio Tiphernati poetae clarissimo"
            },
            {
                "verse": "Salve Pieridum decus Tipherna,"
            },
            {
                "verse": "Quem nostrae Charites vocant alumnum."
            },
            {
                "verse": "Carmen vilius hoc meum saliva"
            },
            {
                "verse": "Laudas pinguius et gravi suilla,"
            },
            {
                "verse": "Et quod Tarsus idem sacer poeta"
            },
            {
                "verse": "Dignum podice rancidisque maenis"
            },
            {
                "verse": "Ducit: sed caput huius est macellum"
            },
            {
                "verse": "Depastum simul et rudem cloacam."
            },
            {
                "verse": "Tu mel Gorgonei vorans caballi"
            },
            {
                "verse": "Hausisti Latiis quod et Pelasgis"
            },
            {
                "verse": "Donares pater et potens patronus."
            },
            {
                "verse": "At, ne forte tuas ineptus aures"
            },
            {
                "verse": "Obtundat, mea mox chelys silebit."
            },
            {
                "verse": "Tu pulsans obiter tubam tigillo"
            },
            {
                "verse": "Pendentem numeros canes, quibus me"
            },
            {
                "verse": "Dis reddes quoque posteris beatum."
            }
        ],
        [
            {
                "verse": "ad Priscam"
            },
            {
                "verse": "In quocumque loco, quotiens te, Prisca, per urbem."
            },
            {
                "verse": "Offendo, repetis te mihi velle loqui."
            },
            {
                "verse": "Et licet accelerem, sisto vestigia, tempus"
            },
            {
                "verse": "Esse negas: nosco quid tibi, Prisca, velis."
            }
        ],
        [
            {
                "verse": "Eutycho Modesto grammatico"
            },
            {
                "verse": "Sit felix, fecunda, decens, pia, candida virgo"
            },
            {
                "verse": "Intratura torum sponsa, Modesto, tuum,"
            },
            {
                "verse": "Ante Philippeos numeret quae sedula pacem"
            },
            {
                "verse": "Et castos mores perpetuamque fidem:"
            },
            {
                "verse": "Cuius in amplexu requies tibi parta laborum"
            },
            {
                "verse": "Et videas qui te rite vocent atavum."
            },
            {
                "verse": "Tantisper nigros tua nesciat urna lapillos"
            },
            {
                "verse": "Et superis ambo vos ferat una dies."
            }
        ],
        [
            {
                "verse": "epitaphium Cicilidis virgunculae suae"
            },
            {
                "verse": "Cicili, virginibus praestans Chrysona Latinis,"
            },
            {
                "verse": "Cicili, melliculam deliciaeque meae,"
            },
            {
                "verse": "Quae tibi crudeles ruperunt stamina Parcae,"
            },
            {
                "verse": "Cicili, cum superis vivere digna deis?"
            },
            {
                "verse": "Nondum bis senos aetas tua neverat annos"
            },
            {
                "verse": "Cum secuit dulces Iris acerba comas,"
            },
            {
                "verse": "Quas tibi saepe comas optasti, Phoebe, per axem"
            },
            {
                "verse": "Dum citus aethereos verbere cogis equos."
            },
            {
                "verse": "O facies qualem Pario de marmore Crispus"
            },
            {
                "verse": "Finxit, et huic similis Cynthia, dixit, erat."
            },
            {
                "verse": "Lumina quid memorem Veneris vincentia sidus?"
            },
            {
                "verse": "Lumina nigranti laeta supercilio?"
            },
            {
                "verse": "Adde genis mixtum niveo candore ruborem:"
            },
            {
                "verse": "Qualia purpureis lilia mixta rosis."
            },
            {
                "verse": "Os erat ambrosiam spirans, et eburnea nondum"
            },
            {
                "verse": "Coeperunt parvo poma tumere sinu."
            },
            {
                "verse": "Proh dolor, hanc flammis dabimus? tantumque decorem"
            },
            {
                "verse": "Audebis tristi rodere, flamma, rogo?"
            },
            {
                "verse": "Ante ruat precor o madidis citus imber ab austris,"
            },
            {
                "verse": "In cinerem tantum ne sinat ire decus."
            },
            {
                "verse": "Nectare lota nitet mea Cicilis: ocius aurum"
            },
            {
                "verse": "Corrumpi poterit, sardonychusque lapis."
            },
            {
                "verse": "Ergo agite, o Musae, mecum lacrimabile corpus"
            },
            {
                "verse": "Tollite, quo felix pignore marmor erit."
            },
            {
                "verse": "Et caelate suo, si fas est, distichon antro"
            },
            {
                "verse": "Quod pia posteritas noverit esse sacrum:"
            },
            {
                "verse": "Cicilis hic latet, heu, virguncula, qualis in auro"
            },
            {
                "verse": "Gemma latet: lacrimans hinc bonus hospes abi."
            }
        ],
        [
            {
                "verse": "Cosmo Medici"
            },
            {
                "verse": "Te legit indignos Florentia, Cosme, libellos,"
            },
            {
                "verse": "Pro quibus auctor habet vulnus, et in facie."
            },
            {
                "verse": "Non decuit talis tunc ultio, Cosme, Philelphum:"
            },
            {
                "verse": "Non satyris, illo vulnere notus eris."
            }
        ],
        [
            {
                "verse": "in Rufum Venetum"
            },
            {
                "verse": "Di mittant furias in te, scelerate, tuamque,"
            },
            {
                "verse": "Rufe, manum, quae sic pulsat et innocuos."
            },
            {
                "verse": "Hanc lupus, hanc avidaeque canes, hanc Cerberus horrens"
            },
            {
                "verse": "Devoret, inque suum sit recidiva malum."
            }
        ],
        [
            {
                "verse": "Eutycho Modesto grammatico"
            },
            {
                "verse": "Dixi virginibus, Modeste, nostris:"
            },
            {
                "verse": "\"Venturum moror hospitem Priapum\"."
            },
            {
                "verse": "Illae deposito stetere vultu."
            },
            {
                "verse": "Mox venit vetus improbumque scortum"
            },
            {
                "verse": "Et dixit mihi: \"Lysca sum, coronam"
            },
            {
                "verse": "Hellespontiaco ferens Priapo\"."
            },
            {
                "verse": "Subrisi, simul et: \"Matrona\", dixi,"
            },
            {
                "verse": "\"Non est hic locus, hortus est sub urbe"
            },
            {
                "verse": "Quo votum dabis istud, at memento,"
            },
            {
                "verse": "Ne frustra venias, diu Priapum"
            },
            {
                "verse": "Effecit sibi Iuppiter spadonem\"."
            },
            {
                "verse": "Subrisit quoque Lysca, sed coronam"
            },
            {
                "verse": "Calcavit pedibus, Iovemque dixit"
            },
            {
                "verse": "Impurissima Lysca lyscicidam."
            }
        ],
        [
            {
                "verse": "Iacobo Antonio Marcello equiti clarissimo"
            },
            {
                "verse": "Clara Semiramiis Babylon, Marcelle, superbit"
            },
            {
                "verse": "Moenibus, et nulli se putat esse parem."
            },
            {
                "verse": "Hine Rhodos illustri iactatur et illa colosso:"
            },
            {
                "verse": "Da vocem, fiet vivus imago gigas."
            },
            {
                "verse": "Gaudent centenas Thebaei claudere portas,"
            },
            {
                "verse": "Urbs nova quae magni dicitur orbis opus."
            },
            {
                "verse": "Impia Pyramidum moles Aegyptus adoret,"
            },
            {
                "verse": "Quas negat iratum frangere posse Iovem."
            },
            {
                "verse": "Mausoli regis rari monumenta doloris"
            },
            {
                "verse": "Extant, dis Cariae quae posuere manus."
            },
            {
                "verse": "Iuppiter in Libycis templum miratur arenis,"
            },
            {
                "verse": "Hic ubi de sicco pulvere fecit aquas."
            },
            {
                "verse": "At tua Roma suo Capitolia celsa Tonanti"
            },
            {
                "verse": "Construxit, superis invidiosa polis.."
            },
            {
                "verse": "Mira quidem sunt haec, sed cedunt cuncta sacello"
            },
            {
                "verse": "Quod tenet Aspalatum delitiisque fovet."
            },
            {
                "verse": "Hoc veteres statuisse Iovi, Marcelle, putamus:"
            },
            {
                "verse": "Credimus hoc coelo praeposuisse suo."
            }
        ],
        [
            {
                "verse": "divo Guarino"
            },
            {
                "verse": "Non credam, Guarine, mihi si iuret Apollo"
            },
            {
                "verse": "Non habitare tuo pectore Pierides."
            }
        ],
        [
            {
                "verse": "Faustino Bononiensi"
            },
            {
                "verse": "Si, Faustine, sapis, tuam Lycorim"
            },
            {
                "verse": "Linques Ferrariensibus lanistis"
            },
            {
                "verse": "Aut cerdonibus Istriae brigantis;"
            },
            {
                "verse": "Tu fontes Heliconis inquietos"
            },
            {
                "verse": "Exquiras, studii comes severi,"
            },
            {
                "verse": "Ne te Sardanapalus exoletum"
            },
            {
                "verse": "Reddat delicias docens suiles."
            },
            {
                "verse": "Te Florentia, te vocant Athenae"
            },
            {
                "verse": "Quas nunc Argyropolei sophistae"
            },
            {
                "verse": "Divini sale condiunt Platonis."
            },
            {
                "verse": "I laetis avibus, memorque nostri,"
            },
            {
                "verse": "Et si discipulos mei Guarini"
            },
            {
                "verse": "Fors offenderis, inquies: salutat"
            },
            {
                "verse": "Vester vos Raphael rudis cinaedus"
            },
            {
                "verse": "Olim, nunc Cato Socratesque factus."
            }
        ],
        [
            {
                "verse": "Cantharae matronae primariae"
            },
            {
                "verse": "Canthara, lascivas inter formosa puellas,"
            },
            {
                "verse": "Canthara, zelotypo livida facta viro,"
            },
            {
                "verse": "Non licuit tractare tuas mihi, dura, papillas,"
            },
            {
                "verse": "Non dare purpureis oscula digna labris."
            },
            {
                "verse": "Nunc te dirus habet teneram versatque maritus"
            },
            {
                "verse": "Saepius et vultus verberat ecce tuos."
            },
            {
                "verse": "Ha, scelus, illustres etiam laniare capillos"
            },
            {
                "verse": "Audet, et heu capiti frangere vasa tuo:"
            },
            {
                "verse": "Barbarus, et scythicis de cautibus editus infans"
            },
            {
                "verse": "Cui fera lactenti tigris alumna fuit."
            },
            {
                "verse": "Adde quod hic decumo natus tibi consule canos"
            },
            {
                "verse": "Pascit, et ecce vocant iam sua membra rogos."
            },
            {
                "verse": "Cantharam te viduam video, solare dolores,"
            },
            {
                "verse": "Canthara, pullatis laetior in tunicis,"
            },
            {
                "verse": "Vel si nigra viro tristis mors prorogat annos,"
            },
            {
                "verse": "Me pete, linque senem, Canthara, sandapilis."
            }
        ],
        [
            {
                "verse": "divi Guarini epitaphium"
            },
            {
                "verse": "Marmore, lector, in hoc divus iacet ille Guarinus"
            },
            {
                "verse": "Quicum Pierides interiere deae."
            },
            {
                "verse": "In lacrymas Helicon vertatur, et areat omnis"
            },
            {
                "verse": "Laurus : habent superi quem voluere. Vale."
            }
        ],
        [
            {
                "verse": "Vitali Lando iuris consulto"
            },
            {
                "verse": "Iam satis Illyricis vixi novus incola terris,"
            },
            {
                "verse": "Omine iam liceat, Lande, redire tuo."
            },
            {
                "verse": "Nullus in his deus est scopulis, quem nostra corymbos"
            },
            {
                "verse": "Musa petat: Venetis laus mea crescat aquis."
            },
            {
                "verse": "Te duce Castalios ausim conscendere montes,"
            },
            {
                "verse": "Te duce siccabo Bellerophontis aquas."
            },
            {
                "verse": "Iusseris, Orpheo Venetas ego carmine classes"
            },
            {
                "verse": "Prosequar, et nostro, Turce, traheris equo:"
            },
            {
                "verse": "Iusseris, Insubres populos devictaque regna"
            },
            {
                "verse": "Tyrrhenosque duces Sforcigenasque canam."
            },
            {
                "verse": "Spumantem cernes Scythico tibi sanguine pontum,"
            },
            {
                "verse": "Ditescet spoliis litus utrumque suis:"
            },
            {
                "verse": "Iusseris, augustae loquar incunabula gentis,"
            },
            {
                "verse": "Quique tuis posuit moenia prima fretis."
            },
            {
                "verse": "Stemmata Romano Venetos recidiva videbis"
            },
            {
                "verse": "Sanguine, stirps magno de Iove Landa fluet."
            },
            {
                "verse": "Haec ego: tu scopulis obiter me, Lande, perosis"
            },
            {
                "verse": "Expedias, facit hinc nostra carina pedem."
            },
            {
                "verse": "Tu meus a puppi ventus spirabis, adunco,"
            },
            {
                "verse": "Dente voret portus ancora nostra tuos."
            },
            {
                "verse": "Di quibus Illyricum vivit litus, usque valento,"
            },
            {
                "verse": "Ad Venetos propero te duce, Lande, lares."
            }
        ],
        [
            {
                "verse": "clarae Augustae Chrysonae coniugi rarissimae"
            },
            {
                "verse": "Clara Chrysonae, sobolis superbum"
            },
            {
                "verse": "Sidus, et nostri decus omne secli"
            },
            {
                "verse": "Lacteis pectens humeris fluentem"
            },
            {
                "verse": "Cinge capillum:"
            },
            {
                "verse": "Cinge, nam sacras mea musa lauros"
            },
            {
                "verse": "Extulit, costum simul et virentem;"
            },
            {
                "verse": "Quam recens donant Charites lacernam"
            },
            {
                "verse": "Diva moraris?"
            },
            {
                "verse": "Obvius pulcher tibi fit Cupido."
            },
            {
                "verse": "Clara nox lucet face nuptiali"
            },
            {
                "verse": "Nox, parens qua me mea fudit alvo"
            },
            {
                "verse": "Alite fausta,"
            },
            {
                "verse": "Quippe qui labris potiar pudicis,"
            },
            {
                "verse": "Unde mel sugam potiar papillis,"
            },
            {
                "verse": "Arctius stringens hedera venustos"
            },
            {
                "verse": "Virginis artus."
            },
            {
                "verse": "Cerne: quis limen puer obseratum"
            },
            {
                "verse": "Succutit? quid stas, mea Lampra? venit,"
            },
            {
                "verse": "Audio: cantat citharamque plectro"
            },
            {
                "verse": "Pulsat eburno."
            },
            {
                "verse": "Interim mensis preciosa sunto"
            },
            {
                "verse": "Vina cum sertis redolensque nardum."
            },
            {
                "verse": "Ipse funali propero ... sed adsunt"
            },
            {
                "verse": "Dique deaeque."
            }
        ],
        [
            {
                "verse": "Omnibono Leoniceno rhetori primario"
            },
            {
                "verse": "Omnibone, Aonii nemoris venerande sacerdos,"
            },
            {
                "verse": "Cuius ab ingenio discitur omne bonum,"
            },
            {
                "verse": "Quid virtute tua tibi nunc felicius optem"
            },
            {
                "verse": "Quae dignum mensa te facit esse Iovis?"
            },
            {
                "verse": "Tantaque terrarum tua gloria sparsa per orbem"
            },
            {
                "verse": "Ut felix sit qui viderit Omnibonum."
            },
            {
                "verse": "Ut felix ego sum, sed et immortalis habebor"
            },
            {
                "verse": "Aeternusque mihi, si tibi gratus ero."
            },
            {
                "verse": "Iamque vale, decus Italiae, pietasque fidesque,"
            },
            {
                "verse": "Numen et Astreae virginis Omnibone."
            }
        ],
        [
            {
                "verse": "in Brigidam Phoebi filiam"
            },
            {
                "verse": "Brigida, nupsisti pro virgine Ceciliano"
            },
            {
                "verse": "Corpus ut aspexit, Brigida, mater eras."
            }
        ],
        [
            {
                "verse": "Leonardo Calbo patritio Veneto"
            },
            {
                "verse": "Quid tibi pro reduci vita, Leonarde, rependam,"
            },
            {
                "verse": "Exul adhuc cum sim, pauper, egenus, inops?"
            },
            {
                "verse": "Carmina polliceor mea qualiacumque: quid ultra,"
            },
            {
                "verse": "Calbe, queo? me vis? accipe mancipium."
            }
        ],
        [
            {
                "verse": "Rutilio oratori primario"
            },
            {
                "verse": "Disticha nostra probas, sed vis epigramma, Rutilli,"
            },
            {
                "verse": "Carmina quod claudant mille: volumen erit."
            }
        ],
        [
            {
                "verse": "divo Ioanni Inderbaccho antistiti"
            },
            {
                "verse": "Rex meus in loculis habet Inderbacchus achatem"
            },
            {
                "verse": "In quo spirantis vivit imago deae."
            },
            {
                "verse": "Flant zephyri: molem cernis motare capillum,"
            },
            {
                "verse": "Credo equidem domino fatur et illa suo."
            },
            {
                "verse": "Hanc ego mox Venerem dixi castamve Minervam,"
            },
            {
                "verse": "Nomine sed lecto regia Iuno fuit."
            }
        ],
        [
            {
                "verse": "Pyrrho Academico"
            },
            {
                "verse": "Pyrrhus ait: Raphael, non venit Lippius ad te,"
            },
            {
                "verse": "Quippe domi queritur claudus utrumque pedem."
            },
            {
                "verse": "\"At carmen veniat\". Carmen quoque claudicat, inquit,"
            },
            {
                "verse": "Pentametron. Quid tum non facit hexametron?"
            }
        ],
        [
            {
                "verse": "Gallae Aemiliensi"
            },
            {
                "verse": "Si te prospicio: rides, si, Galla, saluto,"
            },
            {
                "verse": "Si taceo, rides: quid tibi, Galla, placet?"
            }
        ],
        [
            {
                "verse": "Ariadnae virgini eburneae"
            },
            {
                "verse": "Carmen amatoris Lippi tibi retia tendit,"
            },
            {
                "verse": "Si nescis, vitae spes Ariadna meae."
            },
            {
                "verse": "Respondes: Claudum metuam? - Sed mentula recta est."
            },
            {
                "verse": "Non sum rivalis, sed mihi virgo places."
            }
        ],
        [
            {
                "verse": "Hermolao Barbaro poetae clarissimo"
            },
            {
                "verse": "Barbare, quo Veneta nihil est humanius urbe"
            },
            {
                "verse": "Doctius et nihil est, candidiusque nihil,"
            },
            {
                "verse": "Siccine verberibus sacros, sacer ipse, poetas"
            },
            {
                "verse": "Esse putas dignos? siccine verberibus?"
            },
            {
                "verse": "Quid tamen admissum est sceleris? \"Quod carmina cudant"
            },
            {
                "verse": "Nulla, sed unguento deliciisque fluant\"."
            },
            {
                "verse": "Durus es, ha, nimium, licet hoc tua dulcis imago,"
            },
            {
                "verse": "Hoc casti mores ingeniumque negent."
            },
            {
                "verse": "Nulla Zovenzonio sunt ocia, Barbare, vati,"
            },
            {
                "verse": "Nec redolet cosmum nec mea mensa rosam."
            },
            {
                "verse": "Delector Samiis, nec habent chrysendeta rhombi,"
            },
            {
                "verse": "Non aper in cenis, non acipenser adest."
            },
            {
                "verse": "Si natalis erit, conditum carne suilla"
            },
            {
                "verse": "Fumat olus nobis, quod bona coxit anus."
            },
            {
                "verse": "Sint tibi convivae testes Brunatius ille"
            },
            {
                "verse": "Quique refert nostros Buzacarinus avos,"
            },
            {
                "verse": "Lippius, et qui te tollit super aethera Crispus,"
            },
            {
                "verse": "Pompeius, Chronicus, Cosmicus et Tribrachus,"
            },
            {
                "verse": "Laudibus illustres cuncti cantoque superbo,"
            },
            {
                "verse": "Qui celebrant Latium martigenasque duces."
            },
            {
                "verse": "Crede viris tantis vel verbo, crede Rutilli"
            },
            {
                "verse": "Qui putat Aonias te violasse deas,"
            },
            {
                "verse": "Qui flagris facibusque virum, crudelibus uras"
            },
            {
                "verse": "Qui \u00cf\u0084\u00e1\u00bc\u0080\u00ce\u00b3\u00ce\u00b1\u00ce\u00b8\u00e1\u00bd\u00b8\u00ce\u00bd sequitur Socraticamque domum,"
            },
            {
                "verse": "Qui docet assiduis iuvenes et corrigit horis,"
            },
            {
                "verse": "Quoi fluit et nullum, Barbare, tempus iners."
            },
            {
                "verse": "Iam vale Hermoleos, Veneti spes certa Senatus,"
            },
            {
                "verse": "Quodque facis crebro scribe, poeta, mihi."
            }
        ],
        [
            {
                "verse": "Lamprae virgini lepidissimae"
            },
            {
                "verse": "Vidi, Lampra, tuos ego personatus ocellos,"
            },
            {
                "verse": "Quos licuit nulli cernere, Lampra, proco."
            },
            {
                "verse": "Crinis erat qualem castas gestasse Sabinas"
            },
            {
                "verse": "Legimus: huic nodum vitta pudica dabat."
            },
            {
                "verse": "Lactea frons, gemino radiabat sidere: dignum"
            },
            {
                "verse": "Imperio fuerat dulce supercilium;"
            },
            {
                "verse": "Labra genaeque rosas praestabant, vicerat Indum"
            },
            {
                "verse": "Pectus ebur: felix caetera vestis habet."
            }
        ],
        [
            {
                "verse": "Crispo Iustinopolitano"
            },
            {
                "verse": "\"Si quid habes veteris vel musti, Crispe, Falerni,"
            },
            {
                "verse": "Si bona vis cudam carmina, mitte mihi\"."
            },
            {
                "verse": "Nectare potus erat Maro cum cantabat Alexin,"
            },
            {
                "verse": "Cum cecinit segetes nectare potus erat."
            },
            {
                "verse": "Arma virumque cano numquid sine nectare dixit?"
            },
            {
                "verse": "Meonidem taceo: lumine captus erat."
            }
        ],
        [
            {
                "verse": "epitaphium Marsi poetae clarissimi"
            },
            {
                "verse": "Marsus in hac situs est vates clarissimus urna,"
            },
            {
                "verse": "Quoius erat felix carmine posteritas."
            }
        ],
        [
            {
                "verse": "Gorgidi Dalmatae poetae clarissimo"
            },
            {
                "verse": "Gorgi, poetarum volt quisquis amarier a me,"
            },
            {
                "verse": "Conflabit patriae carmina plena meae,"
            },
            {
                "verse": "Laudabit positam lactis in collibus urbem"
            },
            {
                "verse": "Tergestam, quae sub Marte triumphat avo,"
            },
            {
                "verse": "Laudabit pisces, pelagus laudabit amicum,"
            },
            {
                "verse": "Laudabit niveos quos parit unda sales,"
            },
            {
                "verse": "Laudabit nitidos vivo de pumice fontes,"
            },
            {
                "verse": "Laudabit silvas, pascua, rura, pecus,"
            },
            {
                "verse": "Laudabit dulces ipsis cum vitibus uvas,"
            },
            {
                "verse": "Laudabit pepones, phacia poma, nuces,"
            },
            {
                "verse": "Laudabit pingues, divinum munus, olivas,"
            },
            {
                "verse": "Laudabit dryades, Panaque capripedem,"
            },
            {
                "verse": "Laudabit teneras vultu praestante puellas,"
            },
            {
                "verse": "Laudabit pueros Andromachasque nurus."
            },
            {
                "verse": "Postremo quisquis volt quisquis amarier a me,"
            },
            {
                "verse": "Laudet Martigenas, Gorgi poeta, viros."
            }
        ],
        [
            {
                "verse": "Laufellae servae formosissimae"
            },
            {
                "verse": "Si te venalem dominus, Laufella, teneret,"
            },
            {
                "verse": "Te nihil in toto carius orbe foret."
            },
            {
                "verse": "Pro te Crassus opes, pro te sua regna Philippus"
            },
            {
                "verse": "Traderet, o capta pulchrior Andromacha."
            }
        ],
        [
            {
                "verse": "epitaphium divi Guarini"
            },
            {
                "verse": "Disce vel hinc parcas nulla virtute moveri,"
            },
            {
                "verse": "Non Phoebi cithara. quippe Guarinus obit."
            }
        ],
        [
            {
                "verse": "divo Ioanni Inderbaccho"
            },
            {
                "verse": "Inderbacche, licet iam sim rediturus ad Istros,"
            },
            {
                "verse": "Hic remanes nostrae maxima pars animae,"
            },
            {
                "verse": "Quippe meis remanes decus et spes unica musis,"
            },
            {
                "verse": "Quo sine posse negat nostra Minerva loqui,"
            },
            {
                "verse": "Et sine quo tristes caderent de vertice lauri"
            },
            {
                "verse": "Et caderent digitis languida plectra meis."
            },
            {
                "verse": "At tibi nestoreos superi dent deprecor annos,"
            },
            {
                "verse": "Corpore sis iuvenis, sis gravitate senex."
            },
            {
                "verse": "Et mihi si surdas non praestat Iuppiter aures,"
            },
            {
                "verse": "O tecum liceat vivere posse. Vale."
            }
        ],
        [
            {
                "verse": "divae Lucretiae virgunculae"
            },
            {
                "verse": "Dic age, virgo, venis supero, Lucretia, caelo,"
            },
            {
                "verse": "Aut quibus in terris es dea nata mihi?"
            },
            {
                "verse": "Ordiar unde tuas, age dic virguncula, laudes,"
            },
            {
                "verse": "Qua nihil in toto pulchrius orbe nitet?"
            },
            {
                "verse": "Aspice flagrantem per eburnea colla capillum"
            },
            {
                "verse": "Qui nescit radiis cedere, Phoebe, tuis;"
            },
            {
                "verse": "Aspice divinam super aurea sidera frontem,"
            },
            {
                "verse": "Sidera supremo suspicienda Iovi."
            },
            {
                "verse": "Quis color inficiat si vis cognoscere vultus,"
            },
            {
                "verse": "Aspice purpureis lilia mixta rosis,"
            },
            {
                "verse": "Cerne, labella maris superant corallia rubri"
            },
            {
                "verse": "Quae Veneris spirant nectar et ambrosiam."
            },
            {
                "verse": "Colla nives Scythicas et caetera corpora vincunt,"
            },
            {
                "verse": "Turget adhuc dulci nulla papilla sinu."
            },
            {
                "verse": "Adde quod ad citharam tanto movet ordine plantas"
            },
            {
                "verse": "Ut celeres credas hanc superire notos."
            },
            {
                "verse": "Si fortasse suos in te coniecit ocellos,"
            },
            {
                "verse": "Luminibus visis Gorgonis instar eris."
            },
            {
                "verse": "Non talis Pandora fuit, non candida Pallas,"
            },
            {
                "verse": "Cynthia non talis, non Cytherea fuit."
            },
            {
                "verse": "Parcite, Pierides, si vos Lucretia vincit,"
            },
            {
                "verse": "Parcite vel vestro credite iuditio."
            },
            {
                "verse": "Quis thalamos sperare tuos audebit amator,"
            },
            {
                "verse": "O Ganimedeo digna puella toro?"
            },
            {
                "verse": "Vive, vale, nostri decus et nova gloria secli,"
            },
            {
                "verse": "Et valeant tecum divus uterque parens."
            }
        ],
        [
            {
                "verse": "Petro Veturio patricio Veneto"
            },
            {
                "verse": "Quatuor extulerat Feronia, Petre, maritos,"
            },
            {
                "verse": "Uxores Priamus quatuor extulerat."
            },
            {
                "verse": "Iunxerunt pariter tedas dulcesque hymenaeos."
            },
            {
                "verse": "Quid dices? vicit femina, Petre, virum?"
            }
        ],
        [
            {
                "verse": "in Aeglam ancillam"
            },
            {
                "verse": "Tota tumes, pendentque tuo de pectore mammae,"
            },
            {
                "verse": "Et nihil est natibus pinguius, Egle, tuis."
            },
            {
                "verse": "At macer est vitulus, canis est macer, et macer est sus"
            },
            {
                "verse": "Esto velim gracilis, sit mihi pingue pecus."
            }
        ],
        [
            {
                "verse": "pro reditu Sibenico"
            },
            {
                "verse": "Lector ad Illyricos veni, mercator ad Istros"
            },
            {
                "verse": "Nunc redeo, qui tum mercurialis eram."
            }
        ],
        [
            {
                "verse": "Ferrando grammatico"
            },
            {
                "verse": "Uxorem, Ferrande, cupis, quae tempore longo,"
            },
            {
                "verse": "Dedidicit venerem, sitque soluta viro:"
            },
            {
                "verse": "Dumque rogo causam, dicis quia mentula raro"
            },
            {
                "verse": "Tenta tibi: catus es, sed malus agricola."
            }
        ],
        [
            {
                "verse": "Pio II pontifici maximo epicedion"
            },
            {
                "verse": "Gloria pontificum Pius hic iacet ille secundus"
            },
            {
                "verse": "Quo nihil in toto doctius orbe fuit."
            }
        ],
        [
            {
                "verse": "Paulo Dandulo patricio Veneto"
            },
            {
                "verse": "Radere squalentem non vis tibi, Dandule, barbam."
            },
            {
                "verse": "Dic mihi cur, nostrae fautor academiae,"
            },
            {
                "verse": "An quia nos tristes sibi tristia tempora poscunt,"
            },
            {
                "verse": "An quia non solitum risit amica tibi?"
            }
        ],
        [
            {
                "verse": "in Lyscam Gaditanam"
            },
            {
                "verse": "Qui Lyscam putat esse Gaditanam,"
            },
            {
                "verse": "Qui Lyscam putat esse vinolentam,"
            },
            {
                "verse": "Qui Lyscam putat esse negligentem,"
            },
            {
                "verse": "Qui Lyscam putat esse sanguisugam,"
            },
            {
                "verse": "Qui Lyscam putat eme sycophantam,"
            },
            {
                "verse": "Qui Lyscam putat esse culilinguem,"
            },
            {
                "verse": "Qui Lyscam putat esse menstruatam,"
            },
            {
                "verse": "Qui Lyscam putat me bellualem,"
            },
            {
                "verse": "Qui Lyscam putat esse matricidam,"
            },
            {
                "verse": "Qui Lyscam putat esse paederastem,"
            },
            {
                "verse": "Hic verum putat, et putat quod ultro."
            },
            {
                "verse": "Si quaesiveris, ipsa non negabit."
            }
        ],
        [
            {
                "verse": "divo Ioanni Inderbaccho antistiti Tridentino"
            },
            {
                "verse": "Tercius hic agitur, si mens bene computat, annus"
            },
            {
                "verse": "Ex quo non ad te carmina nostra dedi."
            },
            {
                "verse": "Desine mirari: tibi nam mea musa libellos"
            },
            {
                "verse": "Tris peperit Clario qui placuere deo."
            }
        ],
        [
            {
                "verse": "in Aeglam ancillam"
            },
            {
                "verse": "Quid sibi vult macies uteri, tumor iste quid, Aegla?"
            },
            {
                "verse": "Virgo mihi paries: non ego te futui."
            },
            {
                "verse": "Sola cubas: numquid pregnantem fecerit uxor"
            },
            {
                "verse": "Te mea? quartus abest: tres sumus, Aegla, domi."
            }
        ],
        [
            {
                "verse": "Sabino Istro"
            },
            {
                "verse": "Audio te nostros mordere, Sabine, libellos"
            },
            {
                "verse": "Sunt quia lascivi: quid tibi vis faciam?"
            },
            {
                "verse": "Nolo, Sabine, legant epigrammata nostra Catones"
            },
            {
                "verse": "Et tetricus censor: nolo, Sabine, legas."
            }
        ],
        [
            {
                "verse": "Maureliae Venetae"
            },
            {
                "verse": "Sollicitare meum didicit Maurelia limen,"
            },
            {
                "verse": "Filia Chrysogoni, qui modo quaestor erat,"
            },
            {
                "verse": "Quaerentique mihi causam, clam dixit in aurem:"
            },
            {
                "verse": "\"Nolo, Volo, nolo, nolo, volo, volo te\"."
            }
        ],
        [
            {
                "verse": "Crispo Veronensi marmorario clarissimo"
            },
            {
                "verse": "Marmore de Pario mortaria, Crispe, dedisti"
            },
            {
                "verse": "Haec mihi: dispeream, ni tibi gratus ero."
            }
        ],
        [
            {
                "verse": "Hieronymo Pisano patricio Veneto"
            },
            {
                "verse": "Edemus nostros sine te, Pisane, libellos?"
            },
            {
                "verse": "Et debent sine te carmina nostra legi?"
            },
            {
                "verse": "Hoc scelus admittam? prius o prius urite quicquid"
            },
            {
                "verse": "Lusimus, Aonides, et lacerate, deae."
            }
        ],
        [
            {
                "verse": "pro victoria Anguis Perusini"
            },
            {
                "verse": "Dis caput invisum fulgentibus Ister in armis"
            },
            {
                "verse": "Abstulit hoc, laniansque artus inhumata reliquit"
            },
            {
                "verse": "Frusta feris, victorque suum super obtulit ensem."
            }
        ],
        [
            {
                "verse": "lectori suae Istriados"
            },
            {
                "verse": "Iuravit dominus nulli me credere, lector:"
            },
            {
                "verse": "Qui petit ut credat non timet ille deos."
            }
        ],
        [
            {
                "verse": "in Marulam magam"
            },
            {
                "verse": "Marula, turpis anus, magici non inscia philtri,"
            },
            {
                "verse": "Te triviis hostem praedicat, Andra, meam:"
            },
            {
                "verse": "Gaudeo si falsa est, et dignae digna parabo"
            },
            {
                "verse": "Praemia. Dispereo, si modo vera refert."
            },
            {
                "verse": "Hoc mihi tu risu vel aperta discute sanna"
            },
            {
                "verse": "Ut poenas patiar, vel patiatur anus."
            }
        ],
        [
            {
                "verse": "Lamprae virgini"
            },
            {
                "verse": "Quam tibi mittit amans Ister, mea Lampra, salutem"
            },
            {
                "verse": "Non habet, ergo rogat des, dabit ille tibi."
            }
        ],
        [
            {
                "verse": "Basillae Tergestinae virgini"
            },
            {
                "verse": "Uror, et invisae miser angor amore Basillae,"
            },
            {
                "verse": "Istria quam vulgo praedicat esse deam."
            },
            {
                "verse": "Hanc mihi si frater Corydon effingit ad unguem,"
            },
            {
                "verse": "Istria mentitur: pulchrior ipsa dea est."
            }
        ],
        [
            {
                "verse": "epitaphlum Nicolai Chrysoni"
            },
            {
                "verse": "Nicoleos iacet hic Chrysonae gloria gentis,"
            },
            {
                "verse": "Cui virtus facilem stravit in astra viam."
            }
        ],
        [
            {
                "verse": "in Baucidem lenam"
            },
            {
                "verse": "Saepius obtundis quod sit tua filia virgo;"
            },
            {
                "verse": "Baucis, ut es virgo, filia virgo tua est."
            }
        ],
        [
            {
                "verse": "divae Lucretiae Veronensi"
            },
            {
                "verse": "Cum praestes Venerem, sis et, Lucretia, virgo,"
            },
            {
                "verse": "In terris nullum credimus esse Iovem,"
            },
            {
                "verse": "Quippe tibi Danae pulcherrima cedit et Io,"
            },
            {
                "verse": "Maior et australem quae fugit ursa polum;"
            },
            {
                "verse": "Cedit et ipsa tibi pariens Latona gemellos,"
            },
            {
                "verse": "Et quae suppositam Leda rescivit avem;"
            },
            {
                "verse": "Vincis et Europen, nullum tamen unda iuvencum"
            },
            {
                "verse": "Devehit, o quantum dignior ipsa rapi."
            },
            {
                "verse": "Quid loquar Aeginam, cum caetera numina vincas?"
            },
            {
                "verse": "Huic licet accedat vel soror ipsa Iovis."
            },
            {
                "verse": "Certe nullus habet superas Saturnius arces,"
            },
            {
                "verse": "Nullus in astrifero Iuppiter axe tonat."
            },
            {
                "verse": "Iuppiter ipse tuus veniam vel corpora plumis"
            },
            {
                "verse": "Tectus, et aurata fronte iuvencus ero."
            },
            {
                "verse": "Tu mea sceptritenens Iuno, mihi nectara nullus"
            },
            {
                "verse": "Phryx puer, aut pellex ulla bibenda dabit."
            },
            {
                "verse": "Sola meos pasces sensus, mea sola voluptas,"
            },
            {
                "verse": "Gloria, deliciae, balsama, turtur eris."
            }
        ],
        [
            {
                "verse": "Gorgidi Dalmatae poetae clarissimo"
            },
            {
                "verse": "Donavit lauro postquam mea tempora Caesar,"
            },
            {
                "verse": "Ad me duxisti scribere, Gorgi, nefas."
            },
            {
                "verse": "Scribe, vel excutiam nostro de vertice frondes,"
            },
            {
                "verse": "In quibus Orphei numen inesse putas."
            }
        ],
        [
            {
                "verse": "Crispo Belgramonio"
            },
            {
                "verse": "Si quaeris quid sim tibi, Belgramone, daturus,"
            },
            {
                "verse": "Cum superis totum dis Helicona dabo."
            }
        ],
        [
            {
                "verse": "Ioanni Inderbacco antistiti Tridentino"
            },
            {
                "verse": "Rex meus illustri digitum mihi cinxerat auro"
            },
            {
                "verse": "Aeternum nostrae pignus amicitiae."
            },
            {
                "verse": "Quod Malachar malus hostis, inexorabilis acer,"
            },
            {
                "verse": "Pro dolor, eripuit, carius his oculis."
            }
        ],
        [
            {
                "verse": "Petro Lauredano Laurentii filio"
            },
            {
                "verse": "Tubera mitte mihi seu gleba, Petre, Sicana,"
            },
            {
                "verse": "Seu Veroneis eruta iugeribus,"
            },
            {
                "verse": "Lautius ut liceat miseris cenare poetis,"
            },
            {
                "verse": "Noscere Romanis et gula quanta fuit."
            }
        ],
        [
            {
                "verse": "Danieli Hieronymoque suis"
            },
            {
                "verse": "Thesea Perithous miro dilexit amore,"
            },
            {
                "verse": "Dilexit Pollux Castora mirifice,"
            },
            {
                "verse": "Patroclusque puer puerum sibi iunxit Achillem"
            },
            {
                "verse": "Et verum Pylades numen Orestis erat."
            },
            {
                "verse": "Phitias et Damon duo corpora, mens tamen una"
            },
            {
                "verse": "Vixit, idem vixit Nisus et Euryalus."
            },
            {
                "verse": "Et qui Romano stravit Karthaginis arces"
            },
            {
                "verse": "Fulmine Scipiades Laelius alter erat."
            },
            {
                "verse": "Vincitis haec nostrae vos tempestatis amici"
            },
            {
                "verse": "Magnanimus Daniel Hieronymusque sacer,"
            },
            {
                "verse": "Et si fas superum mensas optare poetis,"
            },
            {
                "verse": "Si thalamos, vestri tertius o fierem."
            }
        ],
        [
            {
                "verse": "Raphaelis Histri carmen ad Porcelium"
            },
            {
                "verse": "Ille erit aeternus nulloque abolebitur aevo"
            },
            {
                "verse": "Quem tua, Porceli, musa superba canet;"
            },
            {
                "verse": "Ut qui nunc Latias nutu quatit anguiger urbes"
            },
            {
                "verse": "Ingenio vivet, dive poeta, tuo;"
            },
            {
                "verse": "Vivet et ut patriis ingens Piceninus in armis"
            },
            {
                "verse": "Quem gravis Hesperiae morte Minerva tulit;"
            },
            {
                "verse": "Quique triumphali redoles, Alphonse, corymbo"
            },
            {
                "verse": "Stabis honos regum et gloria Parthenopes,"
            },
            {
                "verse": "Quique tui extabunt, Caesar Malatesta, labores,"
            },
            {
                "verse": "Et quantum vivet nomen, Isotta, tuum,"
            },
            {
                "verse": "Tantum equidem vivam tantumque Hister in astris"
            },
            {
                "verse": "Si te, Porceli, musa superba canet."
            }
        ],
        [
            {
                "verse": "Porcelius Raphaeli Histro"
            },
            {
                "verse": "Perplacuere sacro, Raphael, tua carmina vati,"
            },
            {
                "verse": "Carmina quae placidi plena liquoris erant."
            },
            {
                "verse": "At me quod mira tollis super aethera laude,"
            },
            {
                "verse": "Gaudeo, sed magno laetor amore magis."
            },
            {
                "verse": "Quandoquidem tanto veneraris honore poetam,"
            },
            {
                "verse": "Accipe devoti carminis ipse vicem."
            },
            {
                "verse": "Dum mea pallenti redolebit musa corymbo"
            },
            {
                "verse": "Dumque meas cinget laurea serta comas,"
            },
            {
                "verse": "Semper eris, vivent semper tua nomina fonte"
            },
            {
                "verse": "Digna caballino, carmine digna meo."
            }
        ],
        [
            {
                "verse": "divae Lamprae virgini venustissimae"
            },
            {
                "verse": "Thersitem forma quantum Venus aurea vincit,"
            },
            {
                "verse": "Tantum, Lampra, tibi vincitur ipsa Venus."
            }
        ],
        [
            {
                "verse": "libello suo"
            },
            {
                "verse": "Parve liber, totum felix volitabis in orbem"
            },
            {
                "verse": "Gestabitque suo te Cytherea sinu:"
            },
            {
                "verse": "Ipse Cupido tibi violas, opobalsama, nectar,"
            },
            {
                "verse": "Oscula, delitias ambrosiamque dabit."
            },
            {
                "verse": "Nulla puella tuas cupiet non noscere chartas,"
            },
            {
                "verse": "Negliget et qui te nullus amator erit."
            },
            {
                "verse": "Cum mea te capiet Nemesis, tunc spicula tende"
            },
            {
                "verse": "Aurea per nostrum facta cruenta iecur."
            },
            {
                "verse": "Iamque vale capitique tuo mea musa corollam"
            },
            {
                "verse": "Texuit aeternum quae tibi munus erit."
            }
        ],
        [
            {
                "verse": "de sanguine urbis Tergestae"
            },
            {
                "verse": "Urbs Tergesta, Phryges cum te posuere coloni"
            },
            {
                "verse": "Protulit altitonans talia verba deus:"
            },
            {
                "verse": "\"Libera perpetuis esto, mea terra, tyrannis"
            },
            {
                "verse": "Et duret collo nulla catena tuo."
            },
            {
                "verse": "Donec in Adriacis Iustus meus occidet undis"
            },
            {
                "verse": "Civibus Hectoreis hic poliuchus erit\"."
            }
        ]
    ]
}