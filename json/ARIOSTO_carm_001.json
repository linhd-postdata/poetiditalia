{
    "author": "Ludovico Ariosto",
    "title": "carmina",
    "url": "http://www.poetiditalia.it/texts/ARIOSTO|carm|001",
    "text": [
        [
            {
                "verse": "Quid Galliarum navibus aut equis"
            },
            {
                "verse": "Paret minatus Carolus, asperi"
            },
            {
                "verse": "Furore militis tremendo,"
            },
            {
                "verse": "Turribus Ausoniis ruinam;"
            },
            {
                "verse": "Rursus quid hostis prospiciat sibi,"
            },
            {
                "verse": "Me nulla tangat cura, sub arbuto"
            },
            {
                "verse": "Iacentem aquae ad murmur cadentis"
            },
            {
                "verse": "Dum segetes Corydona flavae"
            },
            {
                "verse": "Durum fatigant. Philiroe, meum"
            },
            {
                "verse": "Si mutuum optas, ut mihi saepius"
            },
            {
                "verse": "Dixisti, amorem fac corolla"
            },
            {
                "verse": "Purpureo variata flore"
            },
            {
                "verse": "Amantis udum circumeat caput,"
            },
            {
                "verse": "Quam tu nitenti nexueris manu;"
            },
            {
                "verse": "Mecumque cespite hoc recumbens"
            },
            {
                "verse": "Ad citharam canito suave."
            }
        ],
        [
            {
                "verse": "Quid Galliarum rex Carolus paret"
            },
            {
                "verse": "Minatus, ut qui militis optime"
            },
            {
                "verse": "Vim noverit sui, tremendam"
            },
            {
                "verse": "Turribus Ausoniis ruinam;"
            },
            {
                "verse": "Rursus quid hostes prospiciant sibi,"
            },
            {
                "verse": "Me nulla tangat cura, sub arbuto"
            },
            {
                "verse": "Iacentem aquae ad murmur cadentis,"
            },
            {
                "verse": "Dum segetes Corydona flavae"
            },
            {
                "verse": "Durum fatigant. O miseri, quibus"
            },
            {
                "verse": "Vesana mens est, vendere sanguinem"
            },
            {
                "verse": "Auro suum! Qui cum relicto"
            },
            {
                "verse": "Corpore postquam anima effluit, nec"
            },
            {
                "verse": "Parata tantis arva laboribus"
            },
            {
                "verse": "Iuvare possunt, nec Pario domus"
            },
            {
                "verse": "Laconico simulque et Afro"
            },
            {
                "verse": "Omnigeno lapide enitescens."
            },
            {
                "verse": "Haec, hoc et auri quicquid aenea"
            },
            {
                "verse": "Stipatur arca, prodigioribus"
            },
            {
                "verse": "Linquenda posteris propinquis"
            },
            {
                "verse": "Omnia sunt, avido aut tyranno"
            },
            {
                "verse": "Magis. Tyranno nam mala principi"
            },
            {
                "verse": "Inest cupido qua bona liberis"
            },
            {
                "verse": "Relicta parvis in profanos"
            },
            {
                "verse": "Diripiat male gratus usus,"
            },
            {
                "verse": "Oblitus olim quid tulerit pater"
            },
            {
                "verse": "Facturus ense in perniciem suam"
            },
            {
                "verse": "Potentiorem herum superbum."
            },
            {
                "verse": "Sint miseri, ut libet esse; non mihi"
            },
            {
                "verse": "Haec sit libido. Passiphile, meum"
            },
            {
                "verse": "Si mutuum optas, ut mihi saepius"
            },
            {
                "verse": "Dixisti, amorem, fac corolla"
            },
            {
                "verse": "Purpureo variata flore"
            },
            {
                "verse": "Mero uda amantis tempora vinciat,"
            },
            {
                "verse": "Quam tu nitenti nexueris manu,"
            },
            {
                "verse": "Mecumque cespite hoc recumbens"
            },
            {
                "verse": "Ad citharam cane multicordem."
            }
        ],
        [
            {
                "verse": "Dum tu prompte animatus, ut"
            },
            {
                "verse": "Se res cunque feret, principe sub tuo,"
            },
            {
                "verse": "Pandulphe, omnia perpeti,"
            },
            {
                "verse": "Quaeris qui dominae crinibus aureis"
            },
            {
                "verse": "Fortunae iniicias manus;"
            },
            {
                "verse": "Nos grati nemoris, rauca sonantium"
            },
            {
                "verse": "Lympharum strepitus prope,"
            },
            {
                "verse": "Umbrosas vacui quaerimus ilices"
            },
            {
                "verse": "Canna non sine dispari,"
            },
            {
                "verse": "Quae flavae Glyceres reddat amoribus"
            },
            {
                "verse": "Cantatis teneros modos,"
            },
            {
                "verse": "Queis Panum invideat capripedum genus;"
            },
            {
                "verse": "Nos longum Genio diem"
            },
            {
                "verse": "Sacramus, penitus quid face postera"
            },
            {
                "verse": "Mater Memnonis afferat"
            },
            {
                "verse": "Securi, roseis humida curribus."
            },
            {
                "verse": "Qui certantia purpurae"
            },
            {
                "verse": "Dum vina in tenero gramine ducimus,"
            },
            {
                "verse": "Vincti tempora pampino,"
            },
            {
                "verse": "Aut serto ex hedera, sanguinea aut rosa,"
            },
            {
                "verse": "Quod vel candida nexuit"
            },
            {
                "verse": "Phyllis vel nivea Philiroe manu,"
            },
            {
                "verse": "Tum praedivitis haud movent"
            },
            {
                "verse": "Me vel regna Asiae, ven ferus Adria"
            },
            {
                "verse": "Quicquid puppe vehit gravi,"
            },
            {
                "verse": "Quare saepe minas aequoris horream,"
            },
            {
                "verse": "Ut me fictilia, in quibus"
            },
            {
                "verse": "Ulnis Philiroe candidulis mihi"
            },
            {
                "verse": "Lac formosa coegerit,"
            },
            {
                "verse": "Delectant potius quam Siculi dapes"
            },
            {
                "verse": "Regis, quas teneat nitens"
            },
            {
                "verse": "Aurum; sede licet collocer aurea,"
            },
            {
                "verse": "Quem circum pueri integri"
            },
            {
                "verse": "Adsint, ut veteris pocula Massici"
            },
            {
                "verse": "Propinent! Docilis tulit"
            },
            {
                "verse": "Fontis quae rigui lympha, bibentibus"
            },
            {
                "verse": "Inter laeta rosaria"
            },
            {
                "verse": "Tristis cura magis tempora Syrio"
            },
            {
                "verse": "Unguento madida insilit"
            },
            {
                "verse": "Et saevit penitus, si furor, Alpibus"
            },
            {
                "verse": "Saevo flaminis impetu"
            },
            {
                "verse": "Iam spretis, quatiat Celticus Ausones."
            },
            {
                "verse": "Hic est qui super impiam"
            },
            {
                "verse": "Cervicem gladius pendulus imminet."
            }
        ],
        [
            {
                "verse": "Stirps Areosta fuit, Ferraria patria, Fulcus"
            },
            {
                "verse": "Nomen, Roma altrix, Appula humus tegit hic."
            },
            {
                "verse": "Tormento ictus obi, dum Ripae a moenibus arcens"
            },
            {
                "verse": "Fernandum Ursino pro duce praesideo."
            },
            {
                "verse": "Octavum vixi trieterida. Caetera, quaeso,"
            },
            {
                "verse": "Disce aliunde; nefas me mea facta loqui."
            }
        ],
        [
            {
                "verse": "<>"
            },
            {
                "verse": "<>"
            },
            {
                "verse": "<>"
            },
            {
                "verse": "Extollit clamor patrem; pars murmure laudat"
            },
            {
                "verse": "Dicta Iovis tacito iam iam labentis ad aegros"
            },
            {
                "verse": "Terrigenas: animis adeo coelestibus haeret"
            },
            {
                "verse": "Cura, licet totiens recidivae in crimina, gentis!"
            },
            {
                "verse": "Orbe iacet medio, superis tunc hospita, tellus,"
            },
            {
                "verse": "Cum longo innocuis habitata est gentibus aevo,"
            },
            {
                "verse": "Qua Pelusiacos aditus, perque ora Canopi"
            },
            {
                "verse": "Amne petit gemino sinuosa volumina ponti"
            },
            {
                "verse": "Nilus, et in latum cogit succrescere campos,"
            },
            {
                "verse": "Aridaque humenti foecundat iugera limo."
            },
            {
                "verse": "Iuppiter hic claro delapsus ab aethere iussit"
            },
            {
                "verse": "Numina cuncta epulis positae discumbere mensae,"
            },
            {
                "verse": "Laetus ut unigenae celebret natalia divae."
            },
            {
                "verse": "Conveniunt superi; tenuit mora nulla vocatos;"
            },
            {
                "verse": "Inde maris terraeque deos simul impiger omnes"
            },
            {
                "verse": "Mercurius monuit Phariis accedere mensis:"
            },
            {
                "verse": "Quos pater omnipotens hilari inter pocula fronte"
            },
            {
                "verse": "Accipit, et meritum cunctis largitur honorem."
            },
            {
                "verse": "O fortunati quorum succedere tectis"
            },
            {
                "verse": "Dignata est haec sancta cohors! Nondum impia tristes"
            },
            {
                "verse": "Hauserat implacidi Busiridis ara cruores,"
            },
            {
                "verse": "Tum neque polluerat fraterna caede Typhaon"
            },
            {
                "verse": "Gramina, nec lacrimis fueras quaesitus, Osiri."
            },
            {
                "verse": "Interea Eoas volitat vaga fama per urbes"
            },
            {
                "verse": "Coelicolum visos mortali lumine coetus"
            },
            {
                "verse": "Ducere Niliacis pariter convivia terris."
            },
            {
                "verse": "Tum numerum ex omni properantem parte videres,"
            },
            {
                "verse": "Hospitis ut praesens veneretur numina tanti."
            },
            {
                "verse": "Par aderat Vulcanus huic, septemflue, proles,"
            },
            {
                "verse": "Nile, tua, haud Phariis probitate ignota colonis;"
            },
            {
                "verse": "Affuit et Libya genitus, qui sidera torquet;"
            },
            {
                "verse": "Deseruit clarae urbis opus ter maximus Hermes;"
            },
            {
                "verse": "Legifer hinc Moses, illinc pia turba frequentat,"
            },
            {
                "verse": "Casta quidem, sed rara tamen; namque inclyta virtus"
            },
            {
                "verse": "Negligit infausti foedata examina vulgi."
            },
            {
                "verse": "Hos habuit Iove nata suis penetralibus, urbes"
            },
            {
                "verse": "Ex illo monitu superum cultura, ministros."
            },
            {
                "verse": "Tum primum a silice antiquum genus exuit aegram"
            },
            {
                "verse": "Segnitiem, coepitque rudes deponere cultus,"
            },
            {
                "verse": "Paulatim ignipedum quis cursus frenet equorum"
            },
            {
                "verse": "Quaerere, quae mundi fuerit nascentis origo,"
            },
            {
                "verse": "Mentibus obrepens quae turbet cura quietos,"
            },
            {
                "verse": "Utque, simul fragiles artus prostrarit Anance,"
            },
            {
                "verse": "Nulla perenne sibi formidet funera nomen"
            },
            {
                "verse": "<>"
            },
            {
                "verse": "Dexter eris, rediens, hominum iustissime, coeptis."
            },
            {
                "verse": "(Namque tuam nunc forte tenet cura altera mentem;"
            },
            {
                "verse": "Quod procul Insubrum iudex delectus in oris"
            },
            {
                "verse": "Concilias, solitaque animi probitate revincis"
            },
            {
                "verse": "Pace deum populos inimico Marte furentes)."
            },
            {
                "verse": "Seu Sophia ulcisci bello, seu pace tueri"
            },
            {
                "verse": "Flagitet, Herculeam vel opem si poscat utrumque,"
            },
            {
                "verse": "Iusta quis invicto sumet te fortius arma,"
            },
            {
                "verse": "Qui tot parta refers propria virtute trophaea?"
            },
            {
                "verse": "Vel quis pace frui tribuet sapientius alter,"
            },
            {
                "verse": "Qui mediam Latii servasse laboribus urbem"
            },
            {
                "verse": "Solus inexhausta caneris virtute?"
            },
            {
                "verse": "Tuum sic fortunata diu iactet Ferraria munus,"
            },
            {
                "verse": "Quo rediviva suas reparet Tritonia laudes."
            }
        ],
        [
            {
                "verse": "Illa ego laeta olim nunc moerens Itala Virtus"
            },
            {
                "verse": "Fernandi ad tumulum tristis et orba fleo;"
            },
            {
                "verse": "Vere orba, erepto talis mihi pignore nati,"
            },
            {
                "verse": "Cui reliquam merito posthabui sobolem;"
            },
            {
                "verse": "Namque reportavit matri spolia, ah! quibus illos"
            },
            {
                "verse": "Degeneres hostis barbarus exuerat."
            }
        ],
        [
            {
                "verse": "Ibis ad umbrosas corylos, Pandulphe, Copari,"
            },
            {
                "verse": "Murmure somnifero quas levis aura movet."
            },
            {
                "verse": "Me sine sub denso meditabere tegmine carmen,"
            },
            {
                "verse": "Dum strepet Aeolio pectine pulsa chelis."
            },
            {
                "verse": "Illic silvicolae laudabunt carmina Fauni,"
            },
            {
                "verse": "Si forte heroum fortia facta canes;"
            },
            {
                "verse": "Sin fidibus iuvenum mandabis furta sonoris,"
            },
            {
                "verse": "Non ciet arbitrio fistula rauca lyram."
            },
            {
                "verse": "Audiet a viridi Dryadum lasciva rubeto,"
            },
            {
                "verse": "Et bibet amotis crinibus aure melos;"
            },
            {
                "verse": "Cuntanti venient suspiria quanta labello,"
            },
            {
                "verse": "Et latebras cupiet prodere tecta suas!"
            },
            {
                "verse": "O quid si nimio cantu defessa sopori"
            },
            {
                "verse": "Te dare gramineo membra videbit humo?"
            },
            {
                "verse": "Exiliens taciturna, pedem per gramina tollet,"
            },
            {
                "verse": "Optata et propius cernat ut ora petet."
            },
            {
                "verse": "Inde procax tereti timide suspensa lacerto,"
            },
            {
                "verse": "Rara tibi furtim suavia rapta dabit;"
            },
            {
                "verse": "Vel leviter patula decerpet ab arbore ramos,"
            },
            {
                "verse": "Lacteola ut moveat flamina grata manu."
            },
            {
                "verse": "Fortunate puer, qui inter tua iugera cessas,"
            },
            {
                "verse": "Et nemora et saltus liber ad urbe colis!"
            },
            {
                "verse": "Me miserum imperium dominae, non moenia, claudit"
            },
            {
                "verse": "Quod nequeam comitis visere grata mei."
            },
            {
                "verse": "Vincior, ah, gracili formosae crine puellae,"
            },
            {
                "verse": "Purpurea en vinctum compede servat Amor!"
            },
            {
                "verse": "Luce meae tota dominae vestigia lustro;"
            },
            {
                "verse": "Dein queror ad tacitas, iudice nocte, fores."
            },
            {
                "verse": "Expers ipse tamen rides mala nostra; caveto"
            },
            {
                "verse": "Sed Nemesim; est fastus saepius ulta graves."
            },
            {
                "verse": "Tempus erit cum te nimium miseratus amantem,"
            },
            {
                "verse": "An iusta haec fuerit nostra querela scies."
            },
            {
                "verse": "Nunc quoniam haud nosti Venerem nec vulnera nati,"
            },
            {
                "verse": "Ferre putas omni libera colla iugo;"
            },
            {
                "verse": "Sed mora, quae nostrae rigidum te tradere turbae"
            },
            {
                "verse": "Nititur, in longos non feret illa dies."
            },
            {
                "verse": "Nuper quae aligerum cecinit mihi passer amorum,"
            },
            {
                "verse": "Dum Paphies humili culmine iussa monet"
            },
            {
                "verse": "- texere Naiades Veneri nova vincla sub undis -,"
            },
            {
                "verse": "Quem cupiant taceo, si sapis ipse, cave."
            },
            {
                "verse": "Interea optat sine me cape gaudia ruris"
            },
            {
                "verse": "Continue, et felix vive memorque mei."
            }
        ],
        [
            {
                "verse": "Me tacitum perferre meae peccata puellae?"
            },
            {
                "verse": "Me mihi rivalem praenituisse pati?"
            },
            {
                "verse": "Cur non ut patiarque fodi mea viscera ferro"
            },
            {
                "verse": "Dissimulato etiam, Bembe, dolore iubes?"
            },
            {
                "verse": "Quin cor, quin oculosque meos, quin erue vel quod"
            },
            {
                "verse": "Carius est, siquid carius esse potest."
            },
            {
                "verse": "Deficientem animam quod vis tolerare iubebo,"
            },
            {
                "verse": "Dum superet dominae me moriente fides."
            },
            {
                "verse": "Obsequiis alius faciles sibi quaerat amores,"
            },
            {
                "verse": "Cautius et vitet tetrica verba nece,"
            },
            {
                "verse": "Qui spectare suae valeat securus amicae"
            },
            {
                "verse": "Non intellecta livida colla nota,"
            },
            {
                "verse": "Quique externa thoro minimi vestigia pendat,"
            },
            {
                "verse": "Dum sibi sit potior parve in amore locus:"
            },
            {
                "verse": "Me potius fugiat nullis mollita querelis,"
            },
            {
                "verse": "Dum simul et reliquos Lydia dura procos."
            },
            {
                "verse": "Parte carere omni malo, quam admittere quemquam"
            },
            {
                "verse": "In partem; cupiat Iuppiter, ipse negem."
            },
            {
                "verse": "Tecum ego mancipiis, mensa, lare, vestibus utar;"
            },
            {
                "verse": "Communi sed non utar, amice, thoro."
            },
            {
                "verse": "Cur ea mens mihi sit, quaeris fortasse, tuaque"
            },
            {
                "verse": "Victum iri facili me ratione putas."
            },
            {
                "verse": "Ah! pereat qui in amore potest rationibus uti;"
            },
            {
                "verse": "Ah! pereat qui ni perdite amare potest."
            },
            {
                "verse": "Quid deceat, quid non, videant quibus integra meus est;"
            },
            {
                "verse": "Sat mihi, sat dominam posse videre meam."
            }
        ],
        [
            {
                "verse": "Hic Franciscum Areostum uxor, natusque superstes,"
            },
            {
                "verse": "Nataque, confectum composuit senio,"
            },
            {
                "verse": "Quanti vis equitem precii per tot mala vitam"
            },
            {
                "verse": "Emersum illaesis usque rogum pedibus;"
            },
            {
                "verse": "Qui claram ob probitatem efferri totius urbis"
            },
            {
                "verse": "Singultu et lacrimis ad tumulum meruit."
            }
        ],
        [
            {
                "verse": "Alberte, proles inclyta Caesarum,"
            },
            {
                "verse": "Utraque nam tu gente propagini"
            },
            {
                "verse": "Ostendis Augustos fuisse"
            },
            {
                "verse": "Nobile principium tuorum,"
            },
            {
                "verse": "Hac luce mecum laetitiam cape,"
            },
            {
                "verse": "Sed quae sit omni libera compede;"
            },
            {
                "verse": "Ne sit mero frontem severam"
            },
            {
                "verse": "Exhilarare pudor Falerno;"
            },
            {
                "verse": "Nimirum amamus si Genio diem"
            },
            {
                "verse": "Sacrare, cum sint digna licentia"
            },
            {
                "verse": "Exuberantis gaudii atque"
            },
            {
                "verse": "Immodicum petulantis oris"
            },
            {
                "verse": "Quae mane nobis nuntius attulit,"
            },
            {
                "verse": "Fidelitatis nuntius integrae,"
            },
            {
                "verse": "A Gallico qui nuper orbe"
            },
            {
                "verse": "Principibus rediit Latinis."
            },
            {
                "verse": "Vidisse dixit Lugdunii meum"
            },
            {
                "verse": "Gregorium, illum cui per Apollinem"
            },
            {
                "verse": "Uterque nostrum debet ample,"
            },
            {
                "verse": "Quamvis ego magis, et magis te."
            },
            {
                "verse": "Tu literae quod multum Echioniae"
            },
            {
                "verse": "Calles, tenentur primi aditus viro"
            },
            {
                "verse": "Huic; ast ego plus debeo, nam est"
            },
            {
                "verse": "Siquid inest mihi clari ab illo."
            },
            {
                "verse": "Parantem aiebat quam citius pote"
            },
            {
                "verse": "Transferre se ad nos, cui timui, miser!"
            },
            {
                "verse": "Vale ultimum dixisse, cum olim"
            },
            {
                "verse": "Ad gelidas veheretur Alpes."
            },
            {
                "verse": "- Io! redibit qui penitus rude"
            },
            {
                "verse": "Lignum dolavit me, et ab inutili"
            },
            {
                "verse": "Pigraque mole gratiorem"
            },
            {
                "verse": "In speciem hanc, Pie, me redegit!"
            },
            {
                "verse": "Io! videbo qui tribuit magis"
            },
            {
                "verse": "Ipso parente, ut qui dedit optime"
            },
            {
                "verse": "Mihi esse, cum tantum alter esse"
            },
            {
                "verse": "In populo dederit frequenti!"
            },
            {
                "verse": "- Virum, boni di, rursus amabilem"
            },
            {
                "verse": "Amplectar! An quid me esse beatius"
            },
            {
                "verse": "Potest beatum, o mi beate"
            },
            {
                "verse": "Nuntie, qui me hodie beasti?"
            }
        ],
        [
            {
                "verse": "Molliter hic Nicolaum Areostum composuere"
            },
            {
                "verse": "Uxor cum charis Daria pignoribus;"
            },
            {
                "verse": "Quam neque honorati solata est fama mariti,"
            },
            {
                "verse": "Nec faciet vel opum copia vel sobolis,"
            },
            {
                "verse": "Donec, decurso spatio vitae, ossibus ossa"
            },
            {
                "verse": "Aeternum at animam miscuerint animae."
            }
        ],
        [
            {
                "verse": "Molliter hic Quincti Valeri complectitur umbram"
            },
            {
                "verse": "Compos voti uxor Quinctia facta sui;"
            },
            {
                "verse": "Quam nunquam abrepti probitas laudata mariti"
            },
            {
                "verse": "Solata est, nec opum copia, nec sobolis,"
            },
            {
                "verse": "Donec, decurso spatio vitae, ossibus ossa"
            },
            {
                "verse": "Miscuerit charis atque animas animis."
            }
        ],
        [
            {
                "verse": "Has vivens lacrimas, sed qui odio miser"
            },
            {
                "verse": "Tristem vitam habeo, dono, pater, tibi,"
            },
            {
                "verse": "Vitae sollicitis functe laboribus;"
            },
            {
                "verse": "Has dono, pater optime,"
            },
            {
                "verse": "Sincerae monimentum illius, illius"
            },
            {
                "verse": "Quam noras pietatem, imperiis tuis"
            },
            {
                "verse": "Sanctis a tenera huc usque puertia,"
            },
            {
                "verse": "Cum semper fuerim obsequens."
            },
            {
                "verse": "Serum munus habe, seu liquidi aetheris"
            },
            {
                "verse": "Cultor vana hominum nunc studia improbas,"
            },
            {
                "verse": "Praeque, extra nebulas instabilis plagae"
            },
            {
                "verse": "Tu te intelligis et vides;"
            },
            {
                "verse": "Seu lucos steriles et nemus Elysi"
            },
            {
                "verse": "Incedis vacuum, perque silentia"
            },
            {
                "verse": "Iucundos comites quos prior abstulit"
            },
            {
                "verse": "Hora agnoscis et osculo"
            },
            {
                "verse": "Occurris tacito. Do, pater, ultimum"
            },
            {
                "verse": "Munus, quod, Stygios si qua lacus volat"
            },
            {
                "verse": "Ad vos fama, reor gratius affore,"
            },
            {
                "verse": "Quam si quicquid opum ferant"
            },
            {
                "verse": "Vel messes Arabum, vel Cilicum, tuo"
            },
            {
                "verse": "Ussissem tumulo. Iam, genitor, vale,"
            },
            {
                "verse": "Aeternumque vale. Has molliter imprimat"
            },
            {
                "verse": "Tellus relliquias precor."
            }
        ],
        [
            {
                "verse": "Nicolaus Areostus, insignis comes,"
            },
            {
                "verse": "Hanc, pridie quam abiret, urnam emit < sibi >,"
            },
            {
                "verse": "Ubi secuturos brevi haeredes manet."
            }
        ],
        [
            {
                "verse": "Fama tuae matris crudeli funere raptae"
            },
            {
                "verse": "Dudum terrifico nostras, Pie, perculit aures"
            },
            {
                "verse": "Murmure; sed me adeo stravit dolor improbus, inquam,"
            },
            {
                "verse": "Me, me, Alberte, tuae motus quoscumque sequentem"
            },
            {
                "verse": "Fortunae, ut subito correptus frigore membra"
            },
            {
                "verse": "Torpuerim, ut gelido titubans vox haeserit ore,"
            },
            {
                "verse": "Ut stupor insolitus mentem defixerit aegram:"
            },
            {
                "verse": "Deprensus veluti sub querno tegmine pastor,"
            },
            {
                "verse": "Cuius glandiferos populatur fulmine ramos"
            },
            {
                "verse": "Iuppiter, ut rutilo reteguntur lumine silvae,"
            },
            {
                "verse": "Et procul horrenti quatitur nemus omne fragore,"
            },
            {
                "verse": "Labitur ille impos mentis, rigor occupat artus,"
            },
            {
                "verse": "Stant immoti oculi, ora immota, immobile pondus."
            },
            {
                "verse": "Quod tum me censes potuisse effingere carmen"
            },
            {
                "verse": "Ardentique tuo solatia ferre dolori,"
            },
            {
                "verse": "Vulnere pene pari misere graviterque iacentem?"
            },
            {
                "verse": "Ast ubi iam sese desertis sedibus infert,"
            },
            {
                "verse": "Tristia qui celeri obsedit praecordia cursu,"
            },
            {
                "verse": "Sanguis et exclusos vocat ad sua munia sensus;"
            },
            {
                "verse": "Haec tibi, quae forsan tarda intempestaque sordent,"
            },
            {
                "verse": "- ne refuge - haud duri canimus solatia casus,"
            },
            {
                "verse": "Sed potius tacitos renovantia carmina fletus."
            },
            {
                "verse": "Ipse tuis lacrimis lacrimas miscere, gravique"
            },
            {
                "verse": "Usque etiam cupio tecum certare dolore."
            },
            {
                "verse": "An quicquam dignum lacrimis an flebile quicquam"
            },
            {
                "verse": "Impia pectoribus poterunt immettere nostris"
            },
            {
                "verse": "Posthac Fata, tuae si non iactura Parentis"
            },
            {
                "verse": "Flebilis, et lacrimis non est dignissima nostris?"
            },
            {
                "verse": "Seu venit in mentem venerandae gratia frontis,"
            },
            {
                "verse": "Qua me, quaque alios quoscumque benignus amares,"
            },
            {
                "verse": "Excipere illa tui merito studiosa solebat;"
            },
            {
                "verse": "Seu subit illius gravitas condita lepore"
            },
            {
                "verse": "Eloqui, qua sueta tui placare tumultus"
            },
            {
                "verse": "Est animi, quondam cum ageret fortuna sinistre"
            },
            {
                "verse": "Cum rebus male fida tuis, ut limina supplex"
            },
            {
                "verse": "Exutus regno tereres aliena paterno"
            },
            {
                "verse": "(Et quamvis per te multum tibi consulis ipse,"
            },
            {
                "verse": "Nec documenta parum sophiae, quibus impiger omne"
            },
            {
                "verse": "Impendis studium, prosint, tamen usque fateris"
            },
            {
                "verse": "Iuverit auditae quantum te cura parentis);"
            },
            {
                "verse": "Sive Pudicitiam tumulo spectamus eodem"
            },
            {
                "verse": "Exanimem condi, Probitas ubi clara Fidesque,"
            },
            {
                "verse": "Relligio, Pietasque tua cum matre teguntur."
            },
            {
                "verse": "Heu morum exemplar! Columen, tutela bonorum,"
            },
            {
                "verse": "Pica iacet veteris demissa ab origine Pici,"
            },
            {
                "verse": "Laurentis Pici, qui te, Saturne, parentem"
            },
            {
                "verse": "Rettulit; antiqui tu sanguinis ultimus author."
            },
            {
                "verse": "Pica atavis generosa, animo generosior alto,"
            },
            {
                "verse": "Pica potens opibus, virtute potentior ipsa!"
            },
            {
                "verse": "Inditium cum saepe sui, tum protulit ingens"
            },
            {
                "verse": "Prudentis vis illa animi, decor ille modesti,"
            },
            {
                "verse": "Extincto genitore tuo, cum sola relicta est,"
            },
            {
                "verse": "Et formosa, et adhuc, vel in ipso flore, puella,"
            },
            {
                "verse": "Te puero nondum bimo commune tenente"
            },
            {
                "verse": "Regnum cum patruo, et populi Carpensis habenas"
            },
            {
                "verse": "(Ah! male diversis amborum flexibus aptas), te puero,"
            },
            {
                "verse": "Pueroque simul cognomine patris"
            },
            {
                "verse": "Fratre Leonello, cuius vix sedula nutrix"
            },
            {
                "verse": "Invalidum denis numerabat solibus aevum."
            },
            {
                "verse": "Tunc tibi, tuncque tuis adeo Pica optima rebus"
            },
            {
                "verse": "Cavit, ut illi etiam deberi gratia possit"
            },
            {
                "verse": "Quod validus sceptris et honore fruaris avito."
            },
            {
                "verse": "Tuncque adeo bene consuluit probitate pudori,"
            },
            {
                "verse": "Tunc et perpetuos quoscumque exegerit annos,"
            },
            {
                "verse": "Ut decus id, laudes hae sint, ea gloria parta,"
            },
            {
                "verse": "Quae rediviva suas reparant post funera vires."
            },
            {
                "verse": "Hinc optare proci connubia tanta frequentes,"
            },
            {
                "verse": "Aut genere aut opibus freti; dein poscere fratres,"
            },
            {
                "verse": "Primores populi ambire, atque domestica matrum"
            },
            {
                "verse": "Consilia et crebros monitus adhibere faventum."
            },
            {
                "verse": "Mille petunt; petit ante alios et fervidus instat"
            },
            {
                "verse": "Ille Bianorei procerum ditissimus agri,"
            },
            {
                "verse": "Rodulphus Gonzaga, potens maioribus armis"
            },
            {
                "verse": "Inclytus Italia et toto celeberrimus orbe."
            },
            {
                "verse": "Tunc cupiunt fratres taedas crepitare secundas,"
            },
            {
                "verse": "Et sibi Rodulphum geniali foedere iungi."
            },
            {
                "verse": "Ergo illam precibus tangunt, rationibus urgent,"
            },
            {
                "verse": "Utilitate movent sobolis, cui maxima tanti"
            },
            {
                "verse": "Accedat tutela viri, seu mollius aevum"
            },
            {
                "verse": "Claris formari exemplis, seu regna tueri"
            },
            {
                "verse": "Consiliove, opibusve, armisve poposcerit usus."
            },
            {
                "verse": "Quid faciat? tenerae iam primum commoda prolis"
            },
            {
                "verse": "Anxia pertentant tenerae praecordia matris;"
            },
            {
                "verse": "Sic tua nimirum vestrae ratione salutis"
            },
            {
                "verse": "Cogitur a viduo genitrix discedere lecto."
            },
            {
                "verse": "Cuius, ubi supra muliebrem provida captum"
            },
            {
                "verse": "Plenius inspecta a prudenti coniuge mens est,"
            },
            {
                "verse": "Sic regni ut thalami consors est sumpta virago."
            },
            {
                "verse": "Tum genitrix tua, cui clare est data copia agendi,"
            },
            {
                "verse": "Iustitiae vindex incorruptissima sacrae,"
            },
            {
                "verse": "Dura malis, clemens miseris, gratissima iustis,"
            },
            {
                "verse": "Propositique tenax, atque imperterrita recti,"
            },
            {
                "verse": "Perque gradus cunctos virtutis clara refulsit;"
            },
            {
                "verse": "Clara refulsit, onus pariter subeunte marito."
            },
            {
                "verse": "Clarior at multo vacui cum tristis in aula"
            },
            {
                "verse": "Magnanimi immatura viri post fata relicta est:"
            },
            {
                "verse": "Namque diem multa Gallorum caede cruentus"
            },
            {
                "verse": "Extremum cum laude obiit mavortius heros"
            },
            {
                "verse": "Ad vada purpureo spumantia sanguine Tarri,"
            },
            {
                "verse": "Tempore quo spoliis rex agmina onusta Latinis,"
            },
            {
                "verse": "Rex Carolus Magni Caroli generosa propago,"
            },
            {
                "verse": "Ad gelidas Sequanae ripas populator agebat."
            },
            {
                "verse": "Matribus et trepidis lux detestata puellis,"
            },
            {
                "verse": "Illa nimis lux saeva, nota signanda perenni,"
            },
            {
                "verse": "Prae cunctis sed, Pica, tibi saevissima luxit."
            },
            {
                "verse": "En vidua, et tutrix iterum moestissima prolis"
            },
            {
                "verse": "Bis geminae superas; melioris pignora sexus"
            },
            {
                "verse": "Namque duo et totidem diversi parva fovebas."
            },
            {
                "verse": "An pupillarem prius eloquar auxeris ut rem?"
            },
            {
                "verse": "An cultu assiduo natorum ut corda paternos"
            },
            {
                "verse": "Indueris mores? certe rumore secundo"
            },
            {
                "verse": "Utrumque et multo laudari carmine dignum."
            },
            {
                "verse": "Praeteream sed et ista, sed et connubia natae;"
            },
            {
                "verse": "Atque his plura sciens, nec possem singula nec fas"
            },
            {
                "verse": "Dicere, vel rudibus praesertim nota colonis,"
            },
            {
                "verse": "Limpidus Ocneis quacunque aut Mincius arvis"
            },
            {
                "verse": "Inter arundineas it flexo limite ripas;"
            },
            {
                "verse": "Quaque sinus, Benace, tuos imitatus apertos,"
            },
            {
                "verse": "Fluctibus et fremitu et spumantibus aestuat undis;"
            },
            {
                "verse": "Aut Venetas quacumque Padus perlabitur oras,"
            },
            {
                "verse": "Multa mole minax, multoque labore docendus,"
            },
            {
                "verse": "Pinguibus et cultis et aprico parcere ruri."
            },
            {
                "verse": "An quisquam summa virtutum deneget arce"
            },
            {
                "verse": "Insedisse tuam, generose Alberte, parentem?"
            },
            {
                "verse": "Aut virtus sermo merus est et inutile nomen,"
            },
            {
                "verse": "Aut opere et claro penitus dignoscitur actu,"
            },
            {
                "verse": "Cum medio rerum immersabilis enetat aestu,"
            },
            {
                "verse": "Heu, heu! quae sceleri debentur digna nefando,"
            },
            {
                "verse": "Talia virtutum si praemia Pica reportat?"
            },
            {
                "verse": "Sed quid inepta tuos renovabit Musa dolores?"
            },
            {
                "verse": "Sed duce me in lacrimas iterum cur ibis inanes?"
            },
            {
                "verse": "Sed quid hians medicae tractabo nescius artis"
            },
            {
                "verse": "Vulnus, opis quicquam nil post laturus amicae?"
            },
            {
                "verse": "Sed quid ego ereptae crudelia fata parentis"
            },
            {
                "verse": "In medium proferre loquaci carmine nitar,"
            },
            {
                "verse": "Cum neque succurrat ratio solaminis ulla,"
            },
            {
                "verse": "Qua tot deinde queam fluctus, quos ipse citarim"
            },
            {
                "verse": "Imprudens, animique graves componere motus?"
            },
            {
                "verse": "At reticenda nec est ea mors, cui maxima virtus"
            },
            {
                "verse": "Causa fuit: nec enim vas exitiale cicutae"
            },
            {
                "verse": "Vult Aniti latuisse reus, nec Virbius axes"
            },
            {
                "verse": "Ancillae, nec Pica feros quibus occidit ausus."
            },
            {
                "verse": "Liberius iam iam res ut sit facta docebo,"
            },
            {
                "verse": "Unde queant magnum venientia ducere secla"
            },
            {
                "verse": "Exemplum, humano leviter quam fidere quisquam"
            },
            {
                "verse": "Ingenio possit: documento nec fuit illa"
            },
            {
                "verse": "Absque aliquo moriens, cuius dum vita manebat"
            },
            {
                "verse": "Omne olim fuerat studiis imitabile factum."
            },
            {
                "verse": "Illa severa adeo cultrix Italique pudoris"
            },
            {
                "verse": "Custos, illa adeo vindex labentis honesti"
            },
            {
                "verse": "Extitit, ut facto turpi curaret ab omni,"
            },
            {
                "verse": "Et levibus licet opprobriis, pulchrasque sodales"
            },
            {
                "verse": "Ancillasque domumque omnem servare pudicam,"
            },
            {
                "verse": "Nedum se similemque sui, castissima, prolem:"
            },
            {
                "verse": "Cui dum se digno ferventius haeret et instat"
            },
            {
                "verse": "Proposito, in sese muliebris suscitat iram"
            },
            {
                "verse": "Flagrantem ingenii, quod amor furiavit iniquus"
            },
            {
                "verse": "Et male suada Venus. Quid non vesana libido"
            },
            {
                "verse": "Mersa cupidinibus mortalia pectora cogit?"
            }
        ],
        [
            {
                "verse": "Audivi, et timeo ne veri nuncia fama"
            },
            {
                "verse": "Sit quae multorum pervolat ora frequens."
            },
            {
                "verse": "Scin verum, quaeso? scin tu, Strozza? eia age, fare;"
            },
            {
                "verse": "Maior quam populi, Strozza, fides tua sit."
            },
            {
                "verse": "An noster fluvio misere ....? (Heu timeo omnia! at illa,"
            },
            {
                "verse": "Di, prohibete, et eant irrita verba mea;"
            },
            {
                "verse": "Et redeat sociis hilari ore, suasque Marullus"
            },
            {
                "verse": "Ante obitum ridens audiat inferias)."
            },
            {
                "verse": "Fama tamen vatem, sinuoso vortice raptum,"
            },
            {
                "verse": "Dulciloquam fluvio flasse refert animam."
            },
            {
                "verse": "Scin verum, quaeso? scin tu, Strozza? eia age, fare;"
            },
            {
                "verse": "Maior quam populi, Strozza, fides tua sit."
            },
            {
                "verse": "Ut timeo! nam vana solet plerumque referre"
            },
            {
                "verse": "Fama bonum; at nisi non vera referre malum."
            },
            {
                "verse": "Quamque magis referat saevum, crudele, nefandum,"
            },
            {
                "verse": "Proh superi! est illi tam mage habenda fides."
            },
            {
                "verse": "Quid potuit gravius deferri hoc tempore nobis,"
            },
            {
                "verse": "Qui sumus in Phoebi Pieridumque fide,"
            },
            {
                "verse": "Quam mors divini (si vera est fama) Marulli?"
            },
            {
                "verse": "Iuppiter! ut populi murmura vana fluant."
            },
            {
                "verse": "Scin verum, quaeso? scin tu, Strozza? eia age, fare;"
            },
            {
                "verse": "Maior quam populi, Strozza, fides tua sit."
            },
            {
                "verse": "Nam foret haec gravior iactura mihique tibique,"
            },
            {
                "verse": "Et quemcumque sacrae Phocidos antra iuvent,"
            },
            {
                "verse": "Quam vidisse mala tempestate (improba saecli"
            },
            {
                "verse": "Conditio!) clades et Latii interitum,"
            },
            {
                "verse": "Nuper ab occiduis illatum gentibus, olim"
            },
            {
                "verse": "Pressa quibus nostro colla fuere iugo."
            },
            {
                "verse": "Quid nostra an Gallo regi an servire Latino,"
            },
            {
                "verse": "Si sit idem hinc atque hinc non leve servitium?"
            },
            {
                "verse": "Barbaricone esse est peius sub nomine, quam sub"
            },
            {
                "verse": "Moribus? At ducibus, di, date digna malis,"
            },
            {
                "verse": "Quorum quam imperium gliscente tyrannide tellus"
            },
            {
                "verse": "Saturni Gallos pertulit ante truces!"
            },
            {
                "verse": "Et servate diu doctumque piumque Marullum;"
            },
            {
                "verse": "Redditeque actutum sospitem eum sociis;"
            },
            {
                "verse": "Qui poterit dulci eloquio monitisque severis,"
            },
            {
                "verse": "Quos musarum haustus plurimo ab amne tulit,"
            },
            {
                "verse": "Liberam et immunem (vincto etsi corpore) mentem"
            },
            {
                "verse": "Reddere, et omne animo tollere servitium."
            },
            {
                "verse": "Sit satis abreptum nuper flevisse parentem:"
            },
            {
                "verse": "Ah! grave tot me uno tempore damna pati!"
            },
            {
                "verse": "Tarchaniota aura aetheria vescatur; et inde"
            },
            {
                "verse": "Caetera sint animo damna ferenda bono."
            },
            {
                "verse": "Scin verum, quaeso? scin tu, Strozza, eia age, fare;"
            },
            {
                "verse": "Maior quam populi, Strozza, fides tua sit."
            },
            {
                "verse": "At iuvat hoc potius sperare, quod opto: Marullum"
            },
            {
                "verse": "Iam videor laeta fronte videre meum."
            },
            {
                "verse": "An quid obest sperare homini dum grata sinit res?"
            },
            {
                "verse": "Heu lacrimis semper sat mora longa datur."
            }
        ],
        [
            {
                "verse": "Hospes, siste parumper (hocque munus"
            },
            {
                "verse": "Habe, et parva brevis morae repende"
            },
            {
                "verse": "Damna), quod patris elegantiarum,"
            },
            {
                "verse": "Romanae patris eruditionis,"
            },
            {
                "verse": "Vides Cosmici Apolline et sororum"
            },
            {
                "verse": "Urnam Pieridum choro frequentem."
            },
            {
                "verse": "Sed munus tenue est, sed est pusillum,"
            },
            {
                "verse": "Prae quod vate frui, manente vita,"
            },
            {
                "verse": "Tam comi et lepido tibi fuisset."
            },
            {
                "verse": "Rursus nec tenue est nec est pusillum,"
            },
            {
                "verse": "Cui non contigerit, manente vita,"
            },
            {
                "verse": "Tam comi et lepido frui, videre"
            },
            {
                "verse": "Saltem Cosmici Apolline et sororum"
            },
            {
                "verse": "Urnam Pieridum choro frequentem."
            }
        ],
        [
            {
                "verse": "Paulum siste, viator, et tibi sit"
            },
            {
                "verse": "Munus quod patris elegantiarum"
            },
            {
                "verse": "Et cultae simul eruditionis"
            },
            {
                "verse": "Laeli Cosmici amabilem videbis"
            },
            {
                "verse": "Urnam et Pieridum choro frequentem."
            },
            {
                "verse": "Est munus tenue, est nimis pusillum,"
            },
            {
                "verse": "Prae quo vate frui, manente vita,"
            },
            {
                "verse": "Tam comi et lepido tibi fuisset."
            },
            {
                "verse": "Rursus nec tenue est nec est pusillum,"
            },
            {
                "verse": "Cui non contigerit, manente vita,"
            },
            {
                "verse": "Tam comi et lepido frui poeta,"
            },
            {
                "verse": "Saltem relliquias videre; nam quae"
            },
            {
                "verse": "Rari noticia et boni et probati"
            },
            {
                "verse": "Detur quantulacumque amanda est."
            }
        ],
        [
            {
                "verse": "Illius timidis spes sit amoribus,"
            },
            {
                "verse": "Qui formae comitem ferre superbiam,"
            },
            {
                "verse": "Centenamque repulsam"
            },
            {
                "verse": "Leni pectore quiverit;"
            },
            {
                "verse": "Qui surdos tulerit tot querimoniis"
            },
            {
                "verse": "Postes, dum glomerat trux Boreas nives,"
            },
            {
                "verse": "Miraturque suam vim"
            },
            {
                "verse": "Tantis vincier ignibus;"
            },
            {
                "verse": "Qui rivalem animo viderit integro"
            },
            {
                "verse": "Offensum, totiens limen amabile"
            },
            {
                "verse": "Noctu praetereuntem,"
            },
            {
                "verse": "Quod vel iurgia spreverit,"
            },
            {
                "verse": "Iras, nequitias, instabilem fidem,"
            },
            {
                "verse": "Et quicquid dominae saevities tulit."
            },
            {
                "verse": "Illum mater Amorum,"
            },
            {
                "verse": "Mater blanda Cupidinum"
            },
            {
                "verse": "Tandem audit, precibus victa diutinis,"
            },
            {
                "verse": "Et finem trepidis luctibus imperat"
            },
            {
                "verse": "Durae corda puellae"
            },
            {
                "verse": "Divino insiliens pede,"
            },
            {
                "verse": "Non oblita facis quam Cinareius"
            },
            {
                "verse": "Excivit iuvenis, quam Phrygius prope"
            },
            {
                "verse": "Idaeum Simoenta,"
            },
            {
                "verse": "Quam Mars bellipotens pater."
            },
            {
                "verse": "Illi fert gremio pleno Amathuntia,"
            },
            {
                "verse": "Lusus, illecebras, delitias, iocos,"
            },
            {
                "verse": "Risus, quicquid et almo est"
            },
            {
                "verse": "Regno dulce Cupidinum."
            },
            {
                "verse": "En me, quem lacrimis, quem miseris modis"
            },
            {
                "verse": "Mersum ludibrio longum habuit puer,"
            },
            {
                "verse": "Spretor divum hominumque,"
            },
            {
                "verse": "En hac luce beat Venus."
            },
            {
                "verse": "O signanda dies non modo candida"
            },
            {
                "verse": "Nota de veteri more Cydonio,"
            },
            {
                "verse": "Sed sacro celebranda"
            },
            {
                "verse": "Nobis iugiter annuo!"
            },
            {
                "verse": "Lux, qua plena meis amplaque gaudia"
            },
            {
                "verse": "Commuto lacrimis, quaque laboribus"
            },
            {
                "verse": "Murus grande reporto!"
            },
            {
                "verse": "O solatia suavia!"
            },
            {
                "verse": "Fallorme? an placida somnus imagine"
            },
            {
                "verse": "Ludit me, ut miseris questibus obviet?"
            },
            {
                "verse": "An haec vera Magilla"
            },
            {
                "verse": "Cuius detineor sinu?"
            },
            {
                "verse": "Haec, haec vera mea est; nil modo fallimur,"
            },
            {
                "verse": "Mi anceps anime: en sume cupita iam"
            },
            {
                "verse": "Mellita oscula, sume"
            },
            {
                "verse": "Expectata diu bona."
            }
        ],
        [
            {
                "verse": "Qualem scientem carminis, et lyra"
            },
            {
                "verse": "Sappho sonantem molliter aurea,"
            },
            {
                "verse": "Expertem amorum, atque integellam"
            },
            {
                "verse": "Floris adhuc nimium caduci,"
            },
            {
                "verse": "Vocavit altis e penetralibus"
            },
            {
                "verse": "Pubentis agri conspicuus nitor,"
            },
            {
                "verse": "Herbaeque, flosculique hiantes"
            },
            {
                "verse": "Flatibus egelidis Favoni;"
            },
            {
                "verse": "Mox dithyrambos Aeoliae impulit"
            },
            {
                "verse": "Testudini committere spiritus"
            },
            {
                "verse": "Strepens per altas ilices et"
            },
            {
                "verse": "Murmur aquae prope defluentis;"
            },
            {
                "verse": "Qualemve doctam Calliopen modos"
            },
            {
                "verse": "(Cui rex deorum sistere tinnula"
            },
            {
                "verse": "Permisit amnes voce, flavae"
            },
            {
                "verse": "Iuppiter ob meritum parentis)"
            },
            {
                "verse": "Audivit olim libera coelitum"
            },
            {
                "verse": "Iam iam fugatis mensa gigantibus"
            },
            {
                "verse": "Manum Tonantis et deorum"
            },
            {
                "verse": "Praesidium ad citharam canentem,"
            },
            {
                "verse": "Audivi eburno pollice Iuliam"
            },
            {
                "verse": "Cordas moventem Threiiciae fidis,"
            },
            {
                "verse": "Et arte iucundos magistra"
            },
            {
                "verse": "Ad numerum strepitus citantem;"
            },
            {
                "verse": "Et ora vernis aemula floribus"
            },
            {
                "verse": "Solventem acutis vocibus in modum,"
            },
            {
                "verse": "Nervosque vocales decenter"
            },
            {
                "verse": "Carminibus sociantem Etruscis;"
            },
            {
                "verse": "Cantusque presso gutture mobiles"
            },
            {
                "verse": "Ducentem ad auras (per tremulas prius"
            },
            {
                "verse": "Flexosque concisosque fauces),"
            },
            {
                "verse": "Murmure nunc tacito volutos,"
            },
            {
                "verse": "Nunc plena in aurem voce refractulos,"
            },
            {
                "verse": "Quibus nigranti cedit ab arbore"
            },
            {
                "verse": "In roscidis quicquid viretis"
            },
            {
                "verse": "Vere canit volucrum tepente."
            },
            {
                "verse": "Ut ut canoros quaero iterum modos!"
            },
            {
                "verse": "Ut ut mihi me surripuit melos!"
            },
            {
                "verse": "Nec mecum adhuc sum; adhuc hiulco"
            },
            {
                "verse": "Nescit abire animus labello."
            },
            {
                "verse": "Nec si sciat, vult mitti; adeo et bona et"
            },
            {
                "verse": "Grata tenetur compede. Iam mihi est"
            },
            {
                "verse": "Adempta libertas, nec haustu"
            },
            {
                "verse": "Elysiae reparanda Lethes."
            },
            {
                "verse": "Si tale Siren, stirps Acheloia,"
            },
            {
                "verse": "Nautis canebat praetereuntibus,"
            },
            {
                "verse": "Nil miror aversas carinas"
            },
            {
                "verse": "Sponte cavas adiisse rupes."
            },
            {
                "verse": "Nescis tu, Ulysseu, qui fugis illitis"
            },
            {
                "verse": "Caera Pelasgi remigis auribus,"
            },
            {
                "verse": "Inter puellarum choros tam"
            },
            {
                "verse": "Dulce canentium obire felix."
            }
        ],
        [
            {
                "verse": "O pubis iuvenes robora Thessalae,"
            },
            {
                "verse": "Perculsi toties qui pelagi minis,"
            },
            {
                "verse": "Pellem avertere Colchis"
            },
            {
                "verse": "Auratam cupitis tamen"
            },
            {
                "verse": "(Olim pollicita est Pallas et innuba"
            },
            {
                "verse": "Vobis velivolam cum daret aequori"
            },
            {
                "verse": "Pinum, quam sub opaci"
            },
            {
                "verse": "Flexit vertice Pelii),"
            },
            {
                "verse": "Cur non lecta manus fortiter occupat"
            },
            {
                "verse": "Portus Phasiacos, dum Boreae silet,"
            },
            {
                "verse": "Vestris saepe sinistri"
            },
            {
                "verse": "Votis, spiritus impotens?"
            },
            {
                "verse": "En vobis spolium tempus apiscier"
            },
            {
                "verse": "Famosae pecudis limine, quod diu"
            },
            {
                "verse": "Servavere dracones,"
            },
            {
                "verse": "Martisque ignivomi boves."
            },
            {
                "verse": "Insomnes etenim destituit vigil"
            },
            {
                "verse": "Serpens excubias, ut fera beluis"
            },
            {
                "verse": "Olim infensa marinis,"
            },
            {
                "verse": "Post terrestribus aspera"
            },
            {
                "verse": "Et nunc vipereas in latebras ruens,"
            },
            {
                "verse": "Illum sanguineis unguibus undique"
            },
            {
                "verse": "Pressum turbat, et ore"
            },
            {
                "verse": "Semper caedibus oblito."
            }
        ],
        [
            {
                "verse": "Quis solaciolum meum? meos quis"
            },
            {
                "verse": "Lusus? quis mea gaudia, heu! catellam,"
            },
            {
                "verse": "Herae mnemosynon meae catellam,"
            },
            {
                "verse": "Quis, ah, quis misero mihi involavit?"
            },
            {
                "verse": "Quis, ah, quis malus, improbus, scelestus"
            },
            {
                "verse": "Tam bellam mihi tamque blandientem,"
            },
            {
                "verse": "Tamque molliculam abstulit catellam?"
            },
            {
                "verse": "Furum pessime es omnium malorum"
            },
            {
                "verse": "Quisquis candidulam mihi catellam,"
            },
            {
                "verse": "Herae mnemosynon meae catellam,"
            },
            {
                "verse": "Meas delicias, meique amoris"
            },
            {
                "verse": "Et desiderii mei levamen,"
            },
            {
                "verse": "Nostras praeteriens fores, dolose"
            },
            {
                "verse": "Manu sub tunicam rapis sinistra!"
            },
            {
                "verse": "At di dent mala multa, di deaeque"
            },
            {
                "verse": "Dent omnes tibi, quisquis es, sceleste,"
            },
            {
                "verse": "Actutum mihi ni meam catellam,"
            },
            {
                "verse": "Herae mnemosynon meae, remittis."
            }
        ],
        [
            {
                "verse": "Abi, vorax anus, tuis cum blandulis"
            },
            {
                "verse": "Istis susuris; cognita est mihi satis"
            },
            {
                "verse": "Superque vestra (serius licet) fides."
            },
            {
                "verse": "Non sum ille ego in quem impune vobis ludere"
            },
            {
                "verse": "Fas iugiter sit foeminis rapacibus."
            },
            {
                "verse": "Ut ut piget me tam diu fallaciis"
            },
            {
                "verse": "Vestris retentum, dum miser dari reor"
            },
            {
                "verse": "Dulces mihi fructus amoris unice,"
            },
            {
                "verse": "Quos comperi post, cum pudore maxumo,"
            },
            {
                "verse": "Illi datos, et illi et illi, et omnibus"
            },
            {
                "verse": "Ementibus pernicioso munere"
            },
            {
                "verse": "Adulterarum coitus foedissimos!"
            },
            {
                "verse": "Viden ut audax me rogat, tanquam inscium"
            },
            {
                "verse": "Eius probrosi criminis? Recede, abi,"
            },
            {
                "verse": "Abi, impudica, abi, scelesta et impia,"
            },
            {
                "verse": "Impura, lena, venditrix libidinum,"
            },
            {
                "verse": "Meorum amorum prostitutrix lurrida."
            },
            {
                "verse": "Ut ira suadet unguibus nocentia"
            },
            {
                "verse": "Proscindere ora! Ut gliscit impetus ferox"
            },
            {
                "verse": "Inferre canis crinibus truces manus!"
            },
            {
                "verse": "Impunis anne abibit haec venefica?"
            },
            {
                "verse": "Iam iam cupidini morem geram meo,"
            },
            {
                "verse": "Et torva lumina eruam isti primulum,"
            },
            {
                "verse": "Linguam deinde demetam dicaculam,"
            },
            {
                "verse": "Quae me misellum effecit, et pessumdedit,"
            },
            {
                "verse": "Et perdidit, nullumque prorsus reddidit."
            },
            {
                "verse": "Quid me, sodales, detinetis pessumi?"
            },
            {
                "verse": "Dimittite; est certum obsequi iustissimo"
            },
            {
                "verse": "Meo furori; debitas poenas luat"
            },
            {
                "verse": "Mihi scelesta. An huic, rogo, favebitis,"
            },
            {
                "verse": "Fortasse nescii quam inexpiabile"
            },
            {
                "verse": "Scelus patretis hanc iuvantes impiam,"
            },
            {
                "verse": "Quam saepe nocte repperi obscurissima"
            },
            {
                "verse": "Sacros cadaverum eruentem pulveres,"
            },
            {
                "verse": "Diroque carmine evocantem pallidas"
            },
            {
                "verse": "Umbras ab orci tristibus silentis?"
            },
            {
                "verse": "Haec noxio infantes tenellos fascino"
            },
            {
                "verse": "Interficit. Discedite, ut poenas luat."
            },
            {
                "verse": "At si meae vos nil preces iustae movent,"
            },
            {
                "verse": "In pessimam crucem recedat pessima;"
            },
            {
                "verse": "Non usque habebit vos paratos subsides."
            }
        ],
        [
            {
                "verse": "<Infelix a>nime et miser, quid ultro"
            },
            {
                "verse": "Ipsum te crucias? tuos quid ultro,"
            },
            {
                "verse": "Ah vere miser, excitas fovesque"
            },
            {
                "verse": "Ignes? nec minimae tibi quietis"
            },
            {
                "verse": "Tantillum esse sinis, vigil diesque"
            },
            {
                "verse": "Noctesque ad nitidos hians ocellos,"
            },
            {
                "verse": "Os ad purpureum genasque molles,"
            },
            {
                "verse": "Ad guttur niveum manusque leves,"
            },
            {
                "verse": "Formam denique ad integram puellae,"
            },
            {
                "verse": "Formam non tamen integrae puellae,"
            },
            {
                "verse": "Ausae dellicias meosque lusus..."
            },
            {
                "verse": "Dicamne an sileam? Ah quid ah silebo?"
            },
            {
                "verse": "Ausa est perfida et improba et scelesta,"
            },
            {
                "verse": "Ausa est dellicias meosque lusus"
            },
            {
                "verse": "Auro vendere, nec deos potenteis"
            },
            {
                "verse": "Pavit fallere saepe deieratos."
            },
            {
                "verse": "Infelix anime, ecquid impudica?"
            },
            {
                "verse": "Ecquid te meretrix avara perdet?"
            },
            {
                "verse": "Respira, atque tibi potens vigensque"
            },
            {
                "verse": "Te redde, utque lubet sine impudicam"
            },
            {
                "verse": "Moechis vivere cum suis. Tibine"
            },
            {
                "verse": "Os spurca placet oblitum saliva"
            },
            {
                "verse": "Et livens memori nota perenne"
            },
            {
                "verse": "Foedae, pro dolor!, osculationis?"
            },
            {
                "verse": "An te illi ebrioli movent ocelli,"
            },
            {
                "verse": "Illi, quos movet hic et hic et ille et"
            },
            {
                "verse": "Quisquis dedecorum putetur emptor?"
            },
            {
                "verse": "Obdura, mi anime; improba et puella"
            },
            {
                "verse": "Cum moechis valeat suis, puella"
            },
            {
                "verse": "Igne indigna tuo. Potestne, quaeso,"
            },
            {
                "verse": "Quod felicius ardeas deesse?"
            }
        ],
        [
            {
                "verse": "Haec certe Lepidi sunt Regia moenia, quae sic"
            },
            {
                "verse": "Grata mihi paucos ante fuere dies,"
            },
            {
                "verse": "Lydia dum patrios coleret formosa penates,"
            },
            {
                "verse": "Redderet et forma cuncta serena sua."
            },
            {
                "verse": "Nunc, ut ab illis immutata! quid illius, eheu!"
            },
            {
                "verse": "Illius amota luce decoris habent?"
            },
            {
                "verse": "Illius a cara quae me genitrice domoque"
            },
            {
                "verse": "Tot valuit messes detinuisse procul?"
            },
            {
                "verse": "Tu sine me tacitis excedere, Lydia portis,"
            },
            {
                "verse": "Tu sine, me potis es rura videre tua?"
            },
            {
                "verse": "Cur comitem me, dura, negas admittere? curve"
            },
            {
                "verse": "Sarcina sum rhedae visa onerosa tuae?"
            },
            {
                "verse": "In tua non adeo peccarem commoda demens,"
            },
            {
                "verse": "Arctius ut premerem terga, latusve tuum!"
            },
            {
                "verse": "Conductus non deerat equus, non deerat amicus"
            },
            {
                "verse": "Iuvisset mannis qui mea vota suis."
            },
            {
                "verse": "Ipse pedum validis potui decurrere plantis,"
            },
            {
                "verse": "Sive terenda brevis seu via longa fuit."
            },
            {
                "verse": "Ah! ego (vita, modo sineres) quam fortiter irem,"
            },
            {
                "verse": "Sisteret ut nullus crura citata labor!"
            },
            {
                "verse": "Corruptum nec iter hieme et pluvialibus austris"
            },
            {
                "verse": "Suasisset iustas, te properante, moras."
            },
            {
                "verse": "Sum sine te biduum: an me ultra patieris abesse?"
            },
            {
                "verse": "Heu miserum! me me, quaeso, venire iube."
            },
            {
                "verse": "Ecquid habent gelidi montes et inhospita tesqua?"
            },
            {
                "verse": "Ecquid habent sine me devia rura boni?"
            },
            {
                "verse": "Quaeso, venire iube: placeant tum lustra ferarum,"
            },
            {
                "verse": "Atque feris arces montibus impositae;"
            },
            {
                "verse": "Tum placeant silvae, tunc sint gratissima saxa,"
            },
            {
                "verse": "Dum latus ipse tegam, duxque comesque, tuum."
            },
            {
                "verse": "Tunc iuvet audaci lepores agitare Lacone,"
            },
            {
                "verse": "Caecaque nocturnis ponere vincla lupis;"
            },
            {
                "verse": "Inque plagas turdum strepitu detrudere edacem,"
            },
            {
                "verse": "Et quaecumque hiemes gaudia rure ferunt."
            },
            {
                "verse": "Quaeso, venire iube. Quod si mala murmura vulgi"
            },
            {
                "verse": "Ne cieam veniens est timor, ipsa redi."
            }
        ],
        [
            {
                "verse": "Istos, quaeso, oculos operi, dum caetera lustrem"
            },
            {
                "verse": "Spectator formae, Lydia bella, tuae;"
            },
            {
                "verse": "Namque meos hebetant sensus prohibentque tueri"
            },
            {
                "verse": "Quam sit digna oculis pars tua quaeque tuis."
            }
        ],
        [
            {
                "verse": "Quid causa, aeterna frueris quod, Bacche, iuventa"
            },
            {
                "verse": "Vel sene qui multo grandior es Pilio?"
            },
            {
                "verse": "- Est quod vino, hospes, Genioque indulgeo; quod non"
            },
            {
                "verse": "Ambicio mentem distrahit ulla meam. -"
            },
            {
                "verse": "Cur te nulla operit vestis, cum casta puella"
            },
            {
                "verse": "Saepe puerque tuos cursitet ante pedes?"
            },
            {
                "verse": "- Ut doceam sic et nudari cuncta mea vi,"
            },
            {
                "verse": "Conscia qui multo torqueo corda mero. -"
            },
            {
                "verse": "Aspera quid sibi vult frons cornibus? - Indicat ut sim"
            },
            {
                "verse": "Martia siccato promptus ad arma scypho. -"
            },
            {
                "verse": "Cur Nysa, Thebis, Dia, Cytherone relictis,"
            },
            {
                "verse": "Boiardae cordi sunt tibi prela domus?"
            },
            {
                "verse": "- Quod praestant cunctis hic vina, quod impius illic"
            },
            {
                "verse": "Proh! mos nunc gelida Massica mutat aqua. -"
            },
            {
                "verse": "Cur neque adest satyrus, neque lynx trahit esseda pictus"
            },
            {
                "verse": "Concitus hic thyrso, concitus ille mero?"
            },
            {
                "verse": "- Ne feritas huius, ne huius petulantia quemque"
            },
            {
                "verse": "Terreat a nostro limine cavit herus."
            },
            {
                "verse": "Sed iam iam ingredere, ut, quem vanum forte putasti,"
            },
            {
                "verse": "Ostendant verum pocula plena deum. -"
            }
        ],
        [
            {
                "verse": "Quod semper vino madidus, somnique benignus,"
            },
            {
                "verse": "Securus pendis nil, nisi quod placeat,"
            },
            {
                "verse": "Laetitia frueris nimirum, Bacche, perenni,"
            },
            {
                "verse": "Exarat et frontem nulla senecta tuam."
            },
            {
                "verse": "Sic quicumque pedem tua per vestigia ponet,"
            },
            {
                "verse": "Exiget in multa saecula longa rosa."
            }
        ],
        [
            {
                "verse": "Qui non castus adis Bacchi penetralia, non te"
            },
            {
                "verse": "Flumine, sed multo prolue rite mero."
            }
        ],
        [
            {
                "verse": "Una vivamus, sed sic vivamus, amici,"
            },
            {
                "verse": "Una ut diu possimus una vivere;"
            },
            {
                "verse": "Et dum nos fata esse sinunt, ut nos decet esse"
            },
            {
                "verse": "Simus, scientes quod diu esse non sinunt."
            }
        ],
        [
            {
                "verse": "Ut bella, ut blanda, ut lepida utque venustula ludit"
            },
            {
                "verse": "Eulalia, Hispanae filia Pasiphiles!"
            },
            {
                "verse": "Ut bene maternos imitatur parvula mores,"
            },
            {
                "verse": "Incedit, spectat, ridet, agit, loquitur!"
            },
            {
                "verse": "Omnia ut illa facit tandem! iam fingere novit,"
            },
            {
                "verse": "Et sibi de tenero quos amet ungue legit."
            },
            {
                "verse": "Bona sectatrix matris nata! o bona mater,"
            },
            {
                "verse": "Tam bene dilectam quae instituis sobolem!"
            },
            {
                "verse": "Ut tibi quandocumque obrepat inertior aetas,"
            },
            {
                "verse": "Cum meretrix nequeas vivere, lena queas."
            }
        ],
        [
            {
                "verse": "O rarum formae decus, o lepidissima verba,"
            },
            {
                "verse": "O bene deductum pollice et ore melos!"
            },
            {
                "verse": "An Charitum quarta, an Venus altera, an addita Musis"
            },
            {
                "verse": "Est decima, an simul haec Gratia, Musa, Venus?"
            },
            {
                "verse": "Iulia quin sola est, qua cantu Musa, lepore"
            },
            {
                "verse": "Gratia, qua longe est victa decore Venus."
            }
        ],
        [
            {
                "verse": "Es Veronicane? an potius vere unica? quae me"
            },
            {
                "verse": "Uris, quae mihi me tam cito surpueris?"
            },
            {
                "verse": "Unica nimirum, cui soli est forma, decorque,"
            },
            {
                "verse": "Gratiaque, et quantum est et salis et veneris."
            },
            {
                "verse": "Quaeque simul casta es, simul et pulcherrima sola;"
            },
            {
                "verse": "O sola, o vero nomine digna tuo!"
            }
        ],
        [
            {
                "verse": "An Glyceren pluris faciam, plurisne Lycorin,"
            },
            {
                "verse": "Si Cherinte, scio dicere, dispeream."
            },
            {
                "verse": "Moribus haec atque haec placet, et placet ultraque cultu;"
            },
            {
                "verse": "Parque illis lepor est, gratia, parque venus."
            },
            {
                "verse": "Hanc amo, depereo illam; quin amo, depereoque"
            },
            {
                "verse": "Utranque, et rursum utraque vita mihi."
            },
            {
                "verse": "Quaeres fortassis qui possim: nescio; tantum"
            },
            {
                "verse": "Novi ego, quod geminas ardeo, amo, pereo."
            }
        ],
        [
            {
                "verse": "Hasne rosas, an te vendes, an utrumque, puella,"
            },
            {
                "verse": "Quae rosa es, atque inquis vendere velle rosas?"
            }
        ],
        [
            {
                "verse": "Vendere velle rosas, inquis, cum sis rosa: quaero"
            },
            {
                "verse": "Tene, rosasne velis, virgo, an utrumque dare."
            }
        ],
        [
            {
                "verse": "Foetum invita lupae, sed iussu nutrit herili,"
            },
            {
                "verse": "Et sua lacte suo pignora fraudat ovis;"
            },
            {
                "verse": "Scilicet ut meritam bene de se perdat adultus:"
            },
            {
                "verse": "Mutare ingenium gratia nulla potest."
            }
        ],
        [
            {
                "verse": "Cuncta memor recitat quae pangit milia Bardus"
            },
            {
                "verse": "Carmina; nulla tamen scribere Bardus ait."
            },
            {
                "verse": "Si verum est, bene, Paule, facit, qui perdere chartham"
            },
            {
                "verse": "Nolit, cum mentem perdere sat fuerit."
            }
        ],
        [
            {
                "verse": "- Heus puer, - imprudens dixi cum pone viderem"
            },
            {
                "verse": "Callimachum: - O, - dixi, vertit ut ora, - pater."
            }
        ],
        [
            {
                "verse": "Sunt pueri crines, senis ora, tuique videtur"
            },
            {
                "verse": "Tam belli occipitis sinciput esse pater."
            }
        ],
        [
            {
                "verse": "Ne distorque oculos, ne nuta, ne fode surdum,"
            },
            {
                "verse": "Ne mihi velle latus, ne pede tunde pedem."
            },
            {
                "verse": "Sensi; te Lalio eripiam vis, Aule, loquaci:"
            },
            {
                "verse": "Dic, age, si id facio, quis tibi me eripiet?"
            }
        ],
        [
            {
                "verse": "Quod fractus nisu in medio te deserit arcus,"
            },
            {
                "verse": "Non tua sed Clarii, Lygdame, culpa dei;"
            },
            {
                "verse": "Qui prius ut cithara clarum te vidit et ore,"
            },
            {
                "verse": "Indoluit cithara victus et ore deus;"
            },
            {
                "verse": "Atque arcum metuens, arcu ne victus abiret,"
            },
            {
                "verse": "Fregit, et imprudens tam mage victus abit."
            }
        ],
        [
            {
                "verse": "Exanimum Paphie puerum miserata feretro"
            },
            {
                "verse": "- Eheu talis, ait, noster Adonis erat! -"
            }
        ],
        [
            {
                "verse": "Arma, Venus, Martis sunt haec; quid inutile pondus,"
            },
            {
                "verse": "Mortali bellum si meditare, subis?"
            },
            {
                "verse": "Nil opus est ferro, ferri cum nuda potentem"
            },
            {
                "verse": "Exueris spoliis omnibus ipsa deum."
            },
            {
                "verse": "Arma deo sua sunt; hospes, ne fallere; Sparta est"
            },
            {
                "verse": "Haec, ubi de patrio sunt data more mihi."
            },
            {
                "verse": "Meque decent saevo in fluctu quae sanguine nata,"
            },
            {
                "verse": "Quae sum Martis amor, quae Lacedaemonia."
            }
        ],
        [
            {
                "verse": "Quod genere et censu praestes, Trivultia, multis,"
            },
            {
                "verse": "Est decus; at decus id pluribus esse vides."
            },
            {
                "verse": "Quod prior innumeris tua sit nullique secunda"
            },
            {
                "verse": "Forma, tamen non est unica, rara licet."
            },
            {
                "verse": "Quod sis casta, etsi non est te castior ulla,"
            },
            {
                "verse": "Tecum alia atque alia est casta puella tamen."
            },
            {
                "verse": "Quod docta atque sciens Musarum es sola, sed olim"
            },
            {
                "verse": "Deiphobe et fidicen Lesbia tali erat."
            },
            {
                "verse": "Quod generosa eadem, dives, formosa, pudica"
            },
            {
                "verse": "Doctaque sis, nulla est par tibi, nulla fuit."
            }
        ],
        [
            {
                "verse": "Sis dives, generosa, bella, casta,"
            },
            {
                "verse": "Docta, et si ulterius potes quid esse;"
            },
            {
                "verse": "Si, Trivultia, non simul benigna es,"
            },
            {
                "verse": "Nulli bella places, pudica nulli,"
            },
            {
                "verse": "Nulli docta videris, et beatae"
            },
            {
                "verse": "Nullos divitiae movent genusve,"
            },
            {
                "verse": "Et si his ulterius potes quid esse."
            }
        ],
        [
            {
                "verse": "Marmoris ingenti sub pondere clausa Philippa est:"
            },
            {
                "verse": "Cavit vir tandem ne ulterius fugeret."
            }
        ],
        [
            {
                "verse": "Quaeris quae fuerim? Me scito fuisse Philippam:"
            },
            {
                "verse": "Plura rogas? Nolo plura loqui, nisi quod"
            },
            {
                "verse": "Nil alienum a me mulier muliebre putavi:"
            },
            {
                "verse": "Hoc, heus! in partem accipe, quaeso, bonam."
            },
            {
                "verse": "Quid tibi vis? An me interius vis nosse? Quid ipsum"
            },
            {
                "verse": "Ten noscis? Prior haec sit tibi cura, et abi."
            }
        ],
        [
            {
                "verse": "Huc oculos, huc verte, Bonae quicunque Parentis"
            },
            {
                "verse": "Templa subis, sibi et haec quid velit urna vide."
            },
            {
                "verse": "Flaminis hic uxor Turini funere acerbo"
            },
            {
                "verse": "Dulcis ab amplexu rapta Labulla viri est;"
            },
            {
                "verse": "Quae forma et censu innumeras et honore parentum,"
            },
            {
                "verse": "At virtute omnes vicerat una nurus."
            },
            {
                "verse": "I nunc, et votis coelum, miser, omne fatiga,"
            },
            {
                "verse": "Quando bona haec quanti sint facienda vides."
            }
        ],
        [
            {
                "verse": "Haec vivens, nec certa satis natisque viroque"
            },
            {
                "verse": "Si sua curae esset futura cinis,"
            },
            {
                "verse": "Illa, virum quamvis et natos semper amarit"
            },
            {
                "verse": "Uxor quam magis et mater amare potest,"
            },
            {
                "verse": "Esset opes quamvis natis lictura viroque,"
            },
            {
                "verse": "Blanda licet natis, blanda viro fuerit;"
            },
            {
                "verse": "Haec, inquam, coniux Turini saxa paravit,"
            },
            {
                "verse": "Functa quibus voluit luce Labulla tegi."
            }
        ],
        [
            {
                "verse": "Quis tegitur tumulo? - Manfredius ille, viator,"
            },
            {
                "verse": "Roenaldus qui sub pace dolo occubuit. -"
            },
            {
                "verse": "Sed quae tanta necis tam saevae causa? - Sororem"
            },
            {
                "verse": "Interfectoris perdite amasse sui. -"
            },
            {
                "verse": "Proh scelus! ista tulit quod amarit praemia! Quid si"
            },
            {
                "verse": "Odisset? Meriti est dura homini ratio."
            }
        ],
        [
            {
                "verse": "Claudit Alexandrum fossa brevis urna: puella,"
            },
            {
                "verse": "Cui dare dum nimium vult, nimium eripuit."
            },
            {
                "verse": "Nunc eat, et durum demens incuset Amorem:"
            },
            {
                "verse": "Hunc, quia se facilem praebuit, enecuit."
            }
        ],
        [
            {
                "verse": "Qui iuvenis Martem, senior qui Martis amicam"
            },
            {
                "verse": "Tentando, aerumnas hinc tulit, inde decus,"
            },
            {
                "verse": "Badinus iacet hic: felix ter ut ante iuventa"
            },
            {
                "verse": "Si sic et coelebs acta senecta foret!"
            },
            {
                "verse": "Caetera vir prudens, solers fidusque gerendis"
            },
            {
                "verse": "Rebus Atestino carus ob idque duci."
            }
        ],
        [
            {
                "verse": "- Ignaro servum domino promittere quicquam"
            },
            {
                "verse": "Posse ratum, mores scriptaque iura vetant. -"
            },
            {
                "verse": "Hoc mihi, Timothee, in patriam discedere tecum"
            },
            {
                "verse": "Pollicito, intorcto verbere dixit Amor."
            },
            {
                "verse": "Quid faciam? Iubet ille; rogas tu; terret herilis"
            },
            {
                "verse": "Saevicia; ipse fidem poscis; utrumque trahit."
            },
            {
                "verse": "Durus Amor, flectique nequit; tu mitis et idem"
            },
            {
                "verse": "Exorandus: ad haec tu vir, et ille deus."
            },
            {
                "verse": "Iam quid agam teneo: veniam sperare benigne"
            },
            {
                "verse": "Malo, quam promptae tradere colla neci."
            }
        ],
        [
            {
                "verse": "Ferrarienses"
            },
            {
                "verse": "Surgite, iam signum venientis tibia nuptae"
            },
            {
                "verse": "Concinuit procul: ecce venit formosa iugato"
            },
            {
                "verse": "Qualis olore Venus, cum Memphim, aut alta Cythera,"
            },
            {
                "verse": "Aut nemus Idalium, aut Amathuntis templa revisit."
            },
            {
                "verse": "Cernitis ut circumque oculos, circumque decorum"
            },
            {
                "verse": "Osque genasque, humerosque et circum virginis omnem"
            },
            {
                "verse": "Laudatam speciem volitet Charis, utque serenos"
            },
            {
                "verse": "Vibratis levibus pennis illi afflet honores?"
            },
            {
                "verse": "Cernitis ut circum tenerorum lusus Amorum"
            },
            {
                "verse": "Obstrepat, ut calathos certent invergere florum"
            },
            {
                "verse": "In comptum dominae caput, utque hic lilia fronti"
            },
            {
                "verse": "Componens niveae, hic immortales amaranthos"
            },
            {
                "verse": "Purpureasque rosas malis, mirentur eandem"
            },
            {
                "verse": "Formam diversos florum superare colores?"
            },
            {
                "verse": "Cernitis ut iuvenes obducta fronte Latini,"
            },
            {
                "verse": "Queis est dicta dies reditus, pilenta sequantur?"
            },
            {
                "verse": "Cur non audimus tacita quid voce volutent,"
            },
            {
                "verse": "Reddere et argutis meditamur commoda dictis,"
            },
            {
                "verse": "Sic ad regales thalamos Hymenaea citantes?"
            },
            {
                "verse": "- Blande Hymen, iucunde Hymen, ades, o Hymenaee. -"
            },
            {
                "verse": "Romani"
            },
            {
                "verse": "Aspicite Herculeos iuvenes procedere contra,"
            },
            {
                "verse": "O socii, iam iam numeris certare paratos."
            },
            {
                "verse": "Sic certe haud temere veniunt; victoria nobis"
            },
            {
                "verse": "Difficilis, laetas nam poscunt carmina mentes,"
            },
            {
                "verse": "Nos tristes: quid enim nisi triste efferre paramus,"
            },
            {
                "verse": "Culmine deiecti tanto, pulcherrima, cum te"
            },
            {
                "verse": "Externi invideant thalami, Lucretia, nobis?"
            },
            {
                "verse": "Dure Hymen, Hymenaee, piis invise Latinis!"
            },
            {
                "verse": "Ferrarienses"
            },
            {
                "verse": "Aspicite Ausonios meditata requirere vates,"
            },
            {
                "verse": "Victrici qui saepe caput pressere corona."
            },
            {
                "verse": "Quare non facilis stat nobis palma, sodales,"
            },
            {
                "verse": "Qui prima alterno cantu certamina inimus;"
            },
            {
                "verse": "Gloria sed maior quae multo parta labore"
            },
            {
                "verse": "Provenit. Hoc agite, huc animum convertite, ne qua"
            },
            {
                "verse": "Sit mora cum docto deceat succedere cantu."
            },
            {
                "verse": "Blande Hymen, iucunde Hymen, ades, o Hymenaee."
            },
            {
                "verse": "Romani"
            },
            {
                "verse": "Omnia vertuntur: quae quondam maxima Roma"
            },
            {
                "verse": "Ausonias inter tantum caput extulit urbes"
            },
            {
                "verse": "Quantum abies inter graciles annosa genistas,"
            },
            {
                "verse": "Aut quantum tenues inter vetus Albula rivos"
            },
            {
                "verse": "Seu claris hominum studiis, seu moenibus altis,"
            },
            {
                "verse": "Nunc deserta vacat, veteri depressa ruina;"
            },
            {
                "verse": "Atque ubi templa deum et Capitolia celsa fuere,"
            },
            {
                "verse": "Flexipedes surgunt hederae fruticesque maligni,"
            },
            {
                "verse": "Et turpes praebent latebras serpentibus atris."
            },
            {
                "verse": "Est levis haec iactura tamen: ruat hoc quoque, quicquid"
            },
            {
                "verse": "Est reliquum, iuvet et nudis habitare sub antris,"
            },
            {
                "verse": "Vivere dum liceat tecum, pulcherrima Virgo"
            },
            {
                "verse": "Dure Hymen, Hymenaee, piis invise Latinis!"
            },
            {
                "verse": "Ferrarienses"
            },
            {
                "verse": "Omnia vertuntur: modicis quae moenibus olim"
            },
            {
                "verse": "Hinc viridi ripa, hinc limosa obducta palude"
            },
            {
                "verse": "Angustas capiebat opes Ferraria pauper,"
            },
            {
                "verse": "Angustasque domos, angustaque templa deorum,"
            },
            {
                "verse": "Apta tamen tenui populo tenuique senatu;"
            },
            {
                "verse": "Finitimas inter tantum nunc eminet urbes,"
            },
            {
                "verse": "Quantum inter Bacchi colles pater Apenninus,"
            },
            {
                "verse": "Eridanusve inter fluvios, quos accipit infra,"
            },
            {
                "verse": "Quosque supra e tota Hesperia Neptunus uterque."
            },
            {
                "verse": "Nunc, ubi piscoso pellebant gurgite lintrem,"
            },
            {
                "verse": "Aut ubi in aprico siccabant retia campo,"
            },
            {
                "verse": "Regia templa, domus, fora, compita, Curia, turres"
            },
            {
                "verse": "Herculeique decent muri, portaeque, viaeque,"
            },
            {
                "verse": "Vixque suo populo ampla, potenti et molibus aequis"
            },
            {
                "verse": "Et paribus studiis generi contendere Martis."
            },
            {
                "verse": "At nullos tantum iactat Ferraria cultus,"
            },
            {
                "verse": "Quam quod te dominam accipiat, pulcherrima Virgo."
            },
            {
                "verse": "Blande Hymen, iucunde Hymen, ades, o Hymenaee."
            },
            {
                "verse": "Romani"
            },
            {
                "verse": "Qualis in Ionio magno, bacchantibus austris,"
            },
            {
                "verse": "Nauta, ubi vel Syria vel Thynna merce gravatam"
            },
            {
                "verse": "Illiditque ratem scopulisque relinquit acutis"
            },
            {
                "verse": "Naufragus, et multum per caerula volvitur expes,"
            },
            {
                "verse": "Nudus et ignota tandem iactatur arena;"
            },
            {
                "verse": "Dum vacuam querulis contristat fletibus oram,"
            },
            {
                "verse": "Haud procul informi in limo radiare coruscam"
            },
            {
                "verse": "Intuitur, quam vertit atrox ad littora, gemmam,"
            },
            {
                "verse": "Tempestas, seque illa opibus solatur ademptis;"
            },
            {
                "verse": "Ecce autem mirantem ignes rutilumque decorem"
            },
            {
                "verse": "Incautumque potens manus occupat obvia, et illum"
            },
            {
                "verse": "Dimittit maria implentem et nemus omne querelis:"
            },
            {
                "verse": "Talis Roma, diu casus ubi flevit iniquos"
            },
            {
                "verse": "Optavitque dolens veterum decora alta Quiritum,"
            },
            {
                "verse": "Dum Vaticano flexisset lumina colli,"
            },
            {
                "verse": "Te vidit clari soboles, Lucretia, Borgae,"
            },
            {
                "verse": "Pulchro ore et pulchris aequantem moribus, aut quas"
            },
            {
                "verse": "Verax fama refert, aut quas sibi fabula finxit;"
            },
            {
                "verse": "Atque novo veteres solata est munere curas"
            },
            {
                "verse": "O septem colles, Tiberis pater, altaque prisci"
            },
            {
                "verse": "Imperii monimenta, graves intendite luctus!"
            },
            {
                "verse": "Nuper Atestini fratres, proceresque propinqui,"
            },
            {
                "verse": "Herculeus iuvenis patria quos misit ab urbe,"
            },
            {
                "verse": "Quod pulchri fuerat vobis impune tulere,"
            },
            {
                "verse": "Externoque decus vestrum iunxere marito."
            },
            {
                "verse": "Dure Hymen, Hymenaee, piis invise Latinis!"
            },
            {
                "verse": "Ferrarienses"
            },
            {
                "verse": "Ut qui perpetuis viret hortus consitus umbris,"
            },
            {
                "verse": "Mobilibusque nitet per quadrua compita rivis,"
            },
            {
                "verse": "Laudetur licet Ideae sub sidere Caprae,"
            },
            {
                "verse": "Seu cum Libra oritur, seu cum sata Sirius urit,"
            },
            {
                "verse": "Est tamen egelidos Tauro referente tepores"
            },
            {
                "verse": "Gratior (erumpunt tum lento e vimine frondes,"
            },
            {
                "verse": "Tum pingunt variis decorantque coloribus herbas"
            },
            {
                "verse": "Liliaque, violaeque, rosaeque, brevesque hyacinthi);"
            },
            {
                "verse": "Sic quae regali fulsit Ferraria cultu,"
            },
            {
                "verse": "Aedibus aut sacris, aut auctae molibus urbis,"
            },
            {
                "verse": "Aut mage privatis opibus luxuque decenti,"
            },
            {
                "verse": "Vel studiis primum ingenuis iuvenumque senumque,"
            },
            {
                "verse": "Nunc pulchra est, nunc grata magis, cum, Borgia, tauro"
            },
            {
                "verse": "Vecta tuo referes auratis cornibus annum."
            },
            {
                "verse": "Vere novo insuetos summittit terra colores,"
            },
            {
                "verse": "Herculeique nitent nativis floribus horti;"
            },
            {
                "verse": "Arte tibi qua quisque valet blanditur honesta,"
            },
            {
                "verse": "Et nos, qui teneris musas veneramur ab annis,"
            },
            {
                "verse": "Alternis laetos numeris canimus Hymenaeos."
            },
            {
                "verse": "Blande Hymen, iucunde Hymen, ades, o Hymenaee."
            },
            {
                "verse": "Romani"
            },
            {
                "verse": "Dure Hymen, Hymenaee, piis invise Latinis,"
            },
            {
                "verse": "Qui potes e lacrimis miserorum auferre parentum"
            },
            {
                "verse": "Ardentique viro trepidam donare puellam,"
            },
            {
                "verse": "Et procul a patria longinquas ducere ad oras!"
            },
            {
                "verse": "Dure Hymen, Hymenaee, piis invise Latinis!"
            },
            {
                "verse": "Ferrarienses"
            },
            {
                "verse": "Blande Hymen, iucunde Hymen, ades, o Hymenaee,"
            },
            {
                "verse": "Qui cupido iuveni cupidam sociare puellam"
            },
            {
                "verse": "Tendis, qui tacitos questus miseraris amantum,"
            },
            {
                "verse": "Qui nympham haud pateris viduo tabescere lecto,"
            },
            {
                "verse": "Longinquasque urbes geniali foedere iungis."
            },
            {
                "verse": "Blande Hymen, iucunde Hymen, ades, o Hymenaee."
            },
            {
                "verse": "Romani"
            },
            {
                "verse": "O quondam gratae pulchro candore puellae,"
            },
            {
                "verse": "Quae Phaethontei colitis vada conscia casus,"
            },
            {
                "verse": "Quid Latiae nuptae iucundo occurritis ore?"
            },
            {
                "verse": "Nec sensistis titi potioris luminis ortu"
            },
            {
                "verse": "Vester hebet, languetque decor spectabilis olim,"
            },
            {
                "verse": "Arctos ut Eoo veniente Hyperionis axe?"
            },
            {
                "verse": "Dure Hymen, Hymenaee, piis invise Latinis!"
            },
            {
                "verse": "Ferrarienses"
            },
            {
                "verse": "O longum incultae tenuique in honore puellae,"
            },
            {
                "verse": "Pinguia quae colitis testantia culta labores"
            },
            {
                "verse": "Herculeos, ubi multiplicem Dux inclytus hydram"
            },
            {
                "verse": "Contudit ignavis foedantem flexibus agros,"
            },
            {
                "verse": "Virginis adventu Romanae exporgite frontem."
            },
            {
                "verse": "Nam pulchra ut rerum facies celatur opaca"
            },
            {
                "verse": "In nocte et picea sordens caligine nullos"
            },
            {
                "verse": "Oblectat torpetque alienae obnoxia culpae,"
            },
            {
                "verse": "Quae mox cum thalamo Tithonia surgit ab Indo,"
            },
            {
                "verse": "Apparet meritasque audit clarissima laudes;"
            },
            {
                "verse": "Sic vos ingrata resides latuistis in umbra"
            },
            {
                "verse": "Heroe Herculeo post vincula prima tot annos"
            },
            {
                "verse": "Caelibe, at Aurora nunc exoriente Latina,"
            },
            {
                "verse": "Gratae estis, capiturque decor non visilis ante."
            },
            {
                "verse": "Blande Hymen, iucunde Hymen, ades, o Hymenaee."
            },
            {
                "verse": "At vos, Romulei vates, ne tendite contra;"
            },
            {
                "verse": "Iam numeris satis est lusum: iam tecta subimus"
            },
            {
                "verse": "Regia, nec pigeat concordi dicere cantu:"
            },
            {
                "verse": "Blande Hymen, iucunde Hymen, ades, o Hymenaee."
            }
        ],
        [
            {
                "verse": "Est mea nunc Glycere, mea nunc est cura Lycoris,"
            },
            {
                "verse": "Lyda modo meus est, est modo Phyllis amor."
            },
            {
                "verse": "Primas Glaura faces renovat, movet Hybla recentes,"
            },
            {
                "verse": "Mox cessura igni Glaura vel Hybla novo."
            },
            {
                "verse": "Nec mihi, diverso nec eodem tempore, saepe"
            },
            {
                "verse": "Centum vesano sunt in amore satis."
            },
            {
                "verse": "Ut sum si placeo, me, me sic utere, virgo,"
            },
            {
                "verse": "Seu grata es, seu iam grata futura mihi."
            },
            {
                "verse": "Hoc olim ingenio vitales hausimus auras,"
            },
            {
                "verse": "Multa cito ut placeant, displicitura brevi."
            },
            {
                "verse": "Non in amore modo mens haec, sed in omnibus impar;"
            },
            {
                "verse": "Ipsa sibi longa non retinenda mora."
            },
            {
                "verse": "Saepe eadem Aurorae rosea surgente quadriga"
            },
            {
                "verse": "Non est, quae fuerat sole cadente mihi."
            },
            {
                "verse": "O quot tentatas illa est versata per artes"
            },
            {
                "verse": "Festivum impatiens rettulit unde pedem!"
            },
            {
                "verse": "Cum primum longos posui de more capillos"
            },
            {
                "verse": "Estque mihi primum tradita pura toga,"
            },
            {
                "verse": "Haec me verbosas suasit perdiscere leges,"
            },
            {
                "verse": "Amplaque clamosi quaerere lucra fori;"
            },
            {
                "verse": "Atque eadem optatam sperantem attingere metam"
            },
            {
                "verse": "Non ultra passa est improba ferre pedem;"
            },
            {
                "verse": "Meque ad Permessum vocat Aoniamque Aganippem,"
            },
            {
                "verse": "Aptaque virgineis mollia prata choris;"
            },
            {
                "verse": "Meque iubet docto vitam producere cantu,"
            },
            {
                "verse": "Per nemora illa, avidis non adeunda viris."
            },
            {
                "verse": "Iamque acies, iam facta ducum, iam fortia Martis"
            },
            {
                "verse": "Concipit aeterna bella canenda tuba."
            },
            {
                "verse": "Ecce iterum. - Male sana, inquit, quid inutile tento"
            },
            {
                "verse": "Hoc studium? Vati praemia nulla manent."
            },
            {
                "verse": "Meque aulae cogit dominam tentare potentem"
            },
            {
                "verse": "Fortunam obsequio servitioque gravi."
            },
            {
                "verse": "Mox ubi pertaesum est male grati principis, illa"
            },
            {
                "verse": "Non tulit hic resides longius ire moras."
            },
            {
                "verse": "Laudat et aeratis ut eam spectabilis armis,"
            },
            {
                "verse": "Et meream forti conspiciendus equo."
            },
            {
                "verse": "Et mihi sunt aptae vires, patiensque laborum"
            },
            {
                "verse": "Corpus, et has possunt tela decere manus."
            },
            {
                "verse": "Nec mora; bellator sonipes, et cuncta parantur"
            },
            {
                "verse": "Instrumenta acri commoda militiae;"
            },
            {
                "verse": "Iuratusque pio celebri sub principe miles,"
            },
            {
                "verse": "Expecto horrisonae martia signa tubae."
            },
            {
                "verse": "Iam neque castra placent, rursus nec classica nobis;"
            },
            {
                "verse": "Ite procul, Getici tela cruenta dei."
            },
            {
                "verse": "Humanone trucem foedabo sanguine dextram,"
            },
            {
                "verse": "Ut meus assiduo sub bove crescat ager?"
            },
            {
                "verse": "Et breve mortis iter sternam mihi, ut horridus umbram"
            },
            {
                "verse": "Horreat immitem portitor ipse meam?"
            },
            {
                "verse": "Atque aliquis, placida aspiciens a sede piorum"
            },
            {
                "verse": "Me procul Eumenidum verbera saeva pati,"
            },
            {
                "verse": "- En qui Musarum liquit grata otia, dicat,"
            },
            {
                "verse": "Anxius ut raperet munere Martis opes; -"
            },
            {
                "verse": "Manibus et sociis narret me digna subisse"
            },
            {
                "verse": "Supplicia, haud ulla diminuenda die?"
            },
            {
                "verse": "Antra mihi placeant potius, montesque supini"
            },
            {
                "verse": "Vividaque irriguis gramina semper aquis;"
            },
            {
                "verse": "Et Satyros inter celebres, Dryadasque puellas"
            },
            {
                "verse": "Plectra mihi digitos, fistula labra terat."
            },
            {
                "verse": "Dum vaga mens aliud poscat, procul este, Catones;"
            },
            {
                "verse": "Este quibus parili vita tenore fluit,"
            },
            {
                "verse": "Quos labor angat, iter cupientes limite certo,"
            },
            {
                "verse": "Ire sub instabili cuncta novante polo."
            },
            {
                "verse": "Me mea mobilitas senio deducat inerti,"
            },
            {
                "verse": "Dum studia haud desint quae variata iuvent,"
            },
            {
                "verse": "Me miserum! quod in hoc non sum mutabilis uno,"
            },
            {
                "verse": "Quando me assidua compede vincit Amor:"
            },
            {
                "verse": "Et nunc Hybla licet, nunc sit mea cura Lycoris,"
            },
            {
                "verse": "Et te, Phylli modo, te modo, Lyda, velim;"
            },
            {
                "verse": "Aut Glauram aut Glyceren, aut unam aut saepe ducentas"
            },
            {
                "verse": "Depeream; igne tamen perpete semper amo."
            }
        ],
        [
            {
                "verse": "Quae fuerant, vivente anima olim, mortua membra"
            },
            {
                "verse": "Absque anima tandem claudit humata lapis."
            },
            {
                "verse": "Corporis affecti aerumnas novus incola coeli"
            },
            {
                "verse": "Spiritus hic gaudet deposuisse graves."
            },
            {
                "verse": "Quare animam Iani seu corpus flere, viator,"
            },
            {
                "verse": "Frustra hoc, sero illud, vanus uterque dolor."
            }
        ],
        [
            {
                "verse": "Iani Francisci Gonzagae mortua pridem"
            },
            {
                "verse": "Membra, animae quanvis iuncta, dies soluit,"
            },
            {
                "verse": "Hicque iacent: anima ad sedes sublata quietas"
            },
            {
                "verse": "Gaudet onus tandem deposuisse grave."
            },
            {
                "verse": "Hospes, quaeso, animam flebis corpusve sepulti?"
            },
            {
                "verse": "Serum hoc, saevum illud, vanus uterque dolor."
            }
        ],
        [
            {
                "verse": "\"Sum\" dat \"es est\", et \"edo\" dat \"es est\": genus unde, magister,"
            },
            {
                "verse": "Estense? An quod \"sit\" dicitur, an quod \"edat\"?"
            }
        ],
        [
            {
                "verse": "Excita festivo populi Ferraria plausu,"
            },
            {
                "verse": "Protulit ex adytis ora verenda sacris:"
            },
            {
                "verse": "Utque sua Hippolytum prospexit templa tuentem,"
            },
            {
                "verse": "- O claros, inquit, gens mea nacta duces!"
            },
            {
                "verse": "Quis patre invicto gerit Hercule fortius arma?"
            },
            {
                "verse": "Mystica quis casto castius Hippolyto? -"
            }
        ],
        [
            {
                "verse": "Ludovici Areosti humantur ossa"
            },
            {
                "verse": "Sub hoc marmore, seu sub hac humo, seu"
            },
            {
                "verse": "Sub quicquid voluit benignus haeres,"
            },
            {
                "verse": "Sive haerede benignitor comes, sive"
            },
            {
                "verse": "Oportunius incidens viator;"
            },
            {
                "verse": "Nam scire haud potuit futura: sed nec"
            },
            {
                "verse": "Tanti erat vacuum sibi cadaver,"
            },
            {
                "verse": "Ut urnam cuperet parare vivens."
            },
            {
                "verse": "Vivens ista tamen sibi paravit,"
            },
            {
                "verse": "Quae inscribi voluit suo sepulchro"
            },
            {
                "verse": "(Olim si quod haberet is sepulchrum),"
            },
            {
                "verse": "Ne, cum spiritus, exili peracto"
            },
            {
                "verse": "Praescripti spatio, misellus artus,"
            },
            {
                "verse": "Quos aegre ante reliquerit, reposcet,"
            },
            {
                "verse": "Hac et hac cinerem hunc et hunc revellens,"
            },
            {
                "verse": "Dum noscat proprium, vagus pererret."
            }
        ],
        [
            {
                "verse": "Ludovici Areosti humantur ossa"
            },
            {
                "verse": "Hoc sub marmore, seu sub hac humo, seu"
            },
            {
                "verse": "Sub quicquid voluit benignus haeres:"
            },
            {
                "verse": "Nam scire haud potuit futura de se,"
            },
            {
                "verse": "Nec tanti vacuum fuit cadaver"
            },
            {
                "verse": "Illi urnam ut cuperet parare vivens."
            },
            {
                "verse": "Signari voluit tamen sepulchrum,"
            },
            {
                "verse": "Ne, cum spiritus ultimo dierum"
            },
            {
                "verse": "In membra haec veniet redire iussus,"
            },
            {
                "verse": "Inter tot tumulos diu vagetur."
            }
        ],
        [
            {
                "verse": "Qui patriae est olim iuvenis moderatus habenas,"
            },
            {
                "verse": "Quique senum subiit pondera pene puer"
            },
            {
                "verse": "(Quem molles elegi ostendunt, seu grandia mavis"
            },
            {
                "verse": "Sive canenda lyra carmina, quantus erat),"
            },
            {
                "verse": "Herculis hic Strozzae tegitur cinis: intulit uxor"
            },
            {
                "verse": "Barbara, Taurellae stemmate clara domus."
            },
            {
                "verse": "Quale hoc cumque suo statuit sacrum aere sepulchrum,"
            },
            {
                "verse": "Iuncta ubi vult chari manibus esse viri."
            }
        ],
        [
            {
                "verse": "Antiqua Fusci claraque Aristii,"
            },
            {
                "verse": "Puer, propago, forsitan et meum"
            },
            {
                "verse": "Ductum unde nomen et meorum,"
            },
            {
                "verse": "Nunc Ariostum, at Aristium olim;"
            },
            {
                "verse": "Te vix triennem iam comitem vocat"
            },
            {
                "verse": "Suum imperator; grandia iam tibi"
            },
            {
                "verse": "Virtutis elargitur ultro"
            },
            {
                "verse": "Praemia, tergeminos honores,"
            },
            {
                "verse": "Virtus prius quam (nam tenera impedit"
            },
            {
                "verse": "Aetas) tuo se iungere pectori"
            },
            {
                "verse": "Possit: sed Augustus futuram"
            },
            {
                "verse": "Mox videt adveniente pube."
            },
            {
                "verse": "Hoc spondet illi nota parentium"
            },
            {
                "verse": "Virtus tuorum, patrui et optima"
            },
            {
                "verse": "Thomae institutio, et quod ista"
            },
            {
                "verse": "Omnibus indole polliceris."
            },
            {
                "verse": "At quantum honoris, tantum oneris datur:"
            },
            {
                "verse": "Quippe elaborandum est tibi maximam"
            },
            {
                "verse": "Tui omnium expectationem et"
            },
            {
                "verse": "Caesaris indicium tueri."
            }
        ],
        [
            {
                "verse": "Huc oculos - non longa mora est -, huc verte; meretur"
            },
            {
                "verse": "Te, quamvis properes, sistere qui iacet hic:"
            },
            {
                "verse": "Cuius picta manu te plurima forsan imago"
            },
            {
                "verse": "Iocunda valuit sistere saepe mora."
            },
            {
                "verse": "Hoc, Urbine, tuum decus; hoc tua, Roma, vuluptas;"
            },
            {
                "verse": "Hoc, Pictura, tuus marmore splendor inest."
            },
            {
                "verse": "Marmor habet iuvenem exanimum, qui marmora quique"
            },
            {
                "verse": "Illita parietibus vivere signa facit."
            },
            {
                "verse": "Os oculosque movere, pedes proferre, manusque"
            },
            {
                "verse": "Tendere; tantum non posse deditque loqui:"
            },
            {
                "verse": "Quod dum qui faciat meditatur, opusque perenne"
            },
            {
                "verse": "Reddat, monstra Deae talia morte vetant."
            },
            {
                "verse": "Hospes, abi, monitus mediocria quaerere, quando"
            },
            {
                "verse": "Stare diu summis invida fata negant."
            }
        ],
        [
            {
                "verse": "Cum desperata fratrem languere salute"
            },
            {
                "verse": "Et nulla redimi posse putaret ope,"
            },
            {
                "verse": "Dis vovet Hippolytus, Getico dum currit ab orbe,"
            },
            {
                "verse": "Manibus ipse suum, vivat ut ille, caput."
            },
            {
                "verse": "Vota deos faciles habuere: Alphonsus ab Orco"
            },
            {
                "verse": "Eripitur, fratris fratre obeunte vices."
            },
            {
                "verse": "Morte tua, Pollux, redimis si Castora, munus"
            },
            {
                "verse": "Accepturus idem das, nec obis, sed abis;"
            },
            {
                "verse": "Quod dedit hic, nunquam accipiet, nec lusus inani"
            },
            {
                "verse": "Spe reditus avidi limina Ditis adit."
            }
        ],
        [
            {
                "verse": "Paulum siste, mora est brevis; rogat te"
            },
            {
                "verse": "Zerbinatus in hoc situs sepulchro,"
            },
            {
                "verse": "Si sis forte sciens, ut et scientem"
            },
            {
                "verse": "Se reddas quoque, quis furor Leonem"
            },
            {
                "verse": "Tassinum impulerit, quem amabat, et quem"
            },
            {
                "verse": "Erat pluribus usque prosecutus"
            },
            {
                "verse": "Magnisque officiis domi forisque,"
            },
            {
                "verse": "Ut ipsum insidiis agens necarit."
            },
            {
                "verse": "Quod si scire negas, abi; et tibi sit"
            },
            {
                "verse": "Exemplo, ingenium malum feroxque"
            },
            {
                "verse": "Lenire ut benefacta nulla possint."
            }
        ],
        [
            {
                "verse": "Hicne rosas inter Veneris bulbosque Priapi"
            },
            {
                "verse": "Et Bacchi vites Palladis arbor ero?"
            },
            {
                "verse": "Immeritoque obscaena et adultera et ebria dicar,"
            },
            {
                "verse": "Sobria quae semper casta pudensque fui?"
            },
            {
                "verse": "Hinc me auferte, aut me ferro succidite, quaeso,"
            },
            {
                "verse": "Me mihi dent turpem probra aliena notam."
            }
        ],
        [
            {
                "verse": "Sis lautus licet et beatus, hospes,"
            },
            {
                "verse": "Et quicquid cupis affluens referto"
            },
            {
                "verse": "Cornu Copia subministret ultro,"
            },
            {
                "verse": "Ne suspende humilem casam brevemque"
            },
            {
                "verse": "Mensam naribus hanc tamen recurvis,"
            },
            {
                "verse": "Si nec, Bauci, tuam, tuam, Molorche,"
            },
            {
                "verse": "Tuamque, Icare, pauperem tabernam,"
            },
            {
                "verse": "Et viles modica cibos patella"
            },
            {
                "verse": "Sprevit Iuppiter, Hercules, Liaeus."
            }
        ],
        [
            {
                "verse": "Arrida sum, vireoque aliena populus umbra,"
            },
            {
                "verse": "Sumque recemiferis undique operta comis;"
            },
            {
                "verse": "Gratae vitis opus, quae cum moritura iaceret,"
            },
            {
                "verse": "Munere surrexit laeta feraxque meo."
            },
            {
                "verse": "Nunc nostri memor officii, docet unde referri"
            },
            {
                "verse": "Magna etiam possit gratia post obitum."
            }
        ],
        [
            {
                "verse": "Quae frondere vides serie plantaria longa"
            },
            {
                "verse": "Et fungi densae sepis opaca vicem,"
            },
            {
                "verse": "Lucus erant, horti latus impedientia dextrum"
            },
            {
                "verse": "E regione domus, e regione viae,"
            },
            {
                "verse": "Parta viderentur septena ut iugera frustra"
            },
            {
                "verse": "Prospectus longi cum brevis esset agri."
            },
            {
                "verse": "Non mites edi foetus, coalescere ramos,"
            },
            {
                "verse": "Crescere non urens umbra sinebat olus."
            },
            {
                "verse": "Emptor ad hos usus Ariostus vertit, et optat"
            },
            {
                "verse": "Non minus hospitibus quam placitura sibi."
            }
        ]
    ]
}