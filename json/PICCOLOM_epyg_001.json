{
    "author": "Enea Silvio Piccolomini",
    "title": "epigrammata",
    "url": "http://www.poetiditalia.it/texts/PICCOLOM|epyg|001",
    "text": [
        [
            {
                "verse": "Hoc te, si fas est, donamus munere, presul"
            },
            {
                "verse": "Magne Rauennatum: carmina pauca lege."
            },
            {
                "verse": "Nil hic continui poteris reperire laboris,"
            },
            {
                "verse": "Hora sed hic uarium quelibet urget opus."
            },
            {
                "verse": "Sunt, fateor, nuge; sed amant quoque seria nugas:"
            },
            {
                "verse": "Quis faciem Socratis semper habere queat?"
            },
            {
                "verse": "Tempora consiliis, sunt tempora digna theatris,"
            },
            {
                "verse": "Nec male post Senecam, Plaute, legere mihi."
            },
            {
                "verse": "Prisca fuit multo quam nostra seuerior etas:"
            },
            {
                "verse": "Illa tamen ludos, reperit illa sales."
            },
            {
                "verse": "Nec tibi uel Petri cum successore moranti"
            },
            {
                "verse": "Quoslibet abdictos credimus esse iocos."
            }
        ],
        [
            {
                "verse": "Que te causa dedit nobis, Quadrate? Quid optas"
            },
            {
                "verse": "Aut media speras figere barbarie? -"
            },
            {
                "verse": "Confiteor: sanctam ueni dicturus ad aram;"
            },
            {
                "verse": "In causis lites cum Cicerone feram. -"
            },
            {
                "verse": "Aspice causidicos: minima est uindemia, soli"
            },
            {
                "verse": "Sergius et Sybaris reliquias relegunt. -"
            },
            {
                "verse": "Si nil iura ferent, dictare poemata possum:"
            },
            {
                "verse": "Orpheus atque Linus non meliora cudent. -"
            },
            {
                "verse": "Stulte, quid insanis? Nescit toga barbara uersus:"
            },
            {
                "verse": "Nudus Virgilius, nudus Homerus eris. -"
            },
            {
                "verse": "At dominis seruire queam. - Vix quinque sub ista"
            },
            {
                "verse": "Spe uiuunt famuli, cetera turba perit. -"
            },
            {
                "verse": "Dic age, quid faciam? Nam certum est uiuere nos hic. -"
            },
            {
                "verse": "Mentiri aut leno si potes esse, mane."
            }
        ],
        [
            {
                "verse": "Vincite, damnati per secula, uincite mores:"
            },
            {
                "verse": "Officium nullus possit habere bonus."
            },
            {
                "verse": "Siquis at impurus, siquis ceruicis acerbe,"
            },
            {
                "verse": "Siquis crudelis, suiquis adulter erit,"
            },
            {
                "verse": "Siquis ob incestum famosus, siquis auarus,"
            },
            {
                "verse": "Proditor antique siquis amicicie,"
            },
            {
                "verse": "Siquis delator, siquis periurus et omni"
            },
            {
                "verse": "Fraude potens, siquis lenoque furque fuit:"
            },
            {
                "verse": "Hic habeat nummos, hic edes, predia, seruos"
            },
            {
                "verse": "Et fasces summi, si licet, imperii."
            },
            {
                "verse": "Magne pater superum, quo nunc tua cura recessit?"
            },
            {
                "verse": "Hec populum pateris crimina ferre tuum?"
            },
            {
                "verse": "Quid loquor? Ira pii non est festina Tonantis,"
            },
            {
                "verse": "Sed magis ut differt, sic coquit illa magis."
            }
        ],
        [
            {
                "verse": "Ille ego qui Latium priscas imitarier artes"
            },
            {
                "verse": "Explosis docui sermonum ambagibus et qui"
            },
            {
                "verse": "Eloquium magni Demosthenis et Ciceronis"
            },
            {
                "verse": "In lucem retuli Chrisoloras nomine notus:"
            },
            {
                "verse": "Hic sum post uitam et peregrina in sede quiesco."
            },
            {
                "verse": "Huc me concilii deduxit cura, trium dum"
            },
            {
                "verse": "Pontificum ecclesiam uexaret seua tyrannis."
            },
            {
                "verse": "Roma meos genuit maiores; me bona tellus"
            },
            {
                "verse": "Bizantina tulit, cinerem Constantia seruat."
            },
            {
                "verse": "Quo moriare loco nil refert: undique celum"
            },
            {
                "verse": "Penarumque locus mensura distat eadem."
            }
        ],
        [
            {
                "verse": "Cur me, munde, uocas? Cur me spe pascis inani,"
            },
            {
                "verse": "Cui nihil est certi perpetuique boni?"
            },
            {
                "verse": "Forma diu nulla est, pereunt splendorque nitorque"
            },
            {
                "verse": "Nec uires possunt corporis esse diu."
            },
            {
                "verse": "Quid mihi diuitie, quid ue alta palatia prosint"
            },
            {
                "verse": "Regnaque, si nequeunt tollere mentis onus?"
            },
            {
                "verse": "Stulticiam et morbos et curas regibus aufer"
            },
            {
                "verse": "Et ne cogantur, dum uocat hora, mori,"
            },
            {
                "verse": "Assit honor semper maneatque potentia longum,"
            },
            {
                "verse": "Nulla uoluptatis tempore uis pereat:"
            },
            {
                "verse": "Tunc ego te dicam magnum fatearque potentem"
            },
            {
                "verse": "Militiam cupiens et tua castra sequi."
            },
            {
                "verse": "Sed te ceca regit uario fortuna labore"
            },
            {
                "verse": "Nec lux quid pariat crastina nosse potes."
            },
            {
                "verse": "Desine blanditiis homines accersere falsis:"
            },
            {
                "verse": "Stat seruire Deo, qui bona certa dabit."
            }
        ],
        [
            {
                "verse": "Ingenio dotate malo, qui carmina temnis"
            },
            {
                "verse": "Et laudas que non discere iura potes:"
            },
            {
                "verse": "Bartolus et glose desint: quasi mutus abibis"
            },
            {
                "verse": "Nec tabulas bis sex nec noua iura coles."
            },
            {
                "verse": "Si sapis, ergo tace nec perge lacessere uates,"
            },
            {
                "verse": "Stutitiam si uis posse latere tuam."
            }
        ],
        [
            {
                "verse": "Cur de preceptis loqueris male falsus honestis,"
            },
            {
                "verse": "Si non, ut dicis, uiuere posse studes?"
            },
            {
                "verse": "Tantum animo prosunt egro bona uerba sine actu,"
            },
            {
                "verse": "Corpore in egroto quam sine re medicus."
            }
        ],
        [
            {
                "verse": "Quid dubitas tanto portas iam pandere regi,"
            },
            {
                "verse": "Parthenope? Non hic hostis, ut ante, uenit."
            },
            {
                "verse": "Parcere subiectis didicit, domitare superbos:"
            },
            {
                "verse": "Quod fortuna iugum fert tibi sume libens."
            },
            {
                "verse": "Nec tibi turpe putes decimo si uinceris anno:"
            },
            {
                "verse": "Troia etiam tanto tempore capta fuit."
            }
        ],
        [
            {
                "verse": "Quis se, Alfonse, tibi regum par comparet usquam,"
            },
            {
                "verse": "Qui superas cunctos nomine reque uiros?"
            },
            {
                "verse": "Quis tantum ditionis habet terraque marique?"
            },
            {
                "verse": "Uirtutis quis tam corporis atque animi?"
            },
            {
                "verse": "Non sibi te late dominarier inuidet orbis,"
            },
            {
                "verse": "Qui mallet totum se patuisse tibi."
            },
            {
                "verse": "Quis te uel melius regeret uel iustius illi"
            },
            {
                "verse": "Maiorique daret cum ratione modum?"
            },
            {
                "verse": "Quid dicam? Uel tu deus es uel nullus in orbe est,"
            },
            {
                "verse": "Tantum qui pre te nomen habere queat."
            }
        ],
        [
            {
                "verse": "Quid ualeant nummi querunt, quid predia, quidam,"
            },
            {
                "verse": "Si natura cupit nostra petitque parum."
            },
            {
                "verse": "Grecus Aristippus Libie deserta peragrans"
            },
            {
                "verse": "Aurea deiecit pondera, ne premerent."
            },
            {
                "verse": "Fecit idem Crates, ultro qui perdidit aurum,"
            },
            {
                "verse": "Ut leuius posset discere quod saperet."
            },
            {
                "verse": "Flumine si uitam, prisca si ducere glande"
            },
            {
                "verse": "Possumus et corio pellere frigus iners:"
            },
            {
                "verse": "Nocte die totiens cur suspiramus et acres"
            },
            {
                "verse": "Nunc hoc, nunc illud acceleramus opus?"
            },
            {
                "verse": "Per mare pauperiem fugimus, per saxa, per ignes,"
            },
            {
                "verse": "Cuius quam remur non graue pondus erat."
            },
            {
                "verse": "Sed non omnis amat preceptum pythagoreum,"
            },
            {
                "verse": "Possit ut in solis caulibus esse satur."
            },
            {
                "verse": "Pocula post nato cedunt acheloia uino"
            },
            {
                "verse": "Nec patitur pretium glandibus esse Ceres."
            },
            {
                "verse": "Iam dudum paruo cessatum est uiuere guttur,"
            },
            {
                "verse": "Dum nemore omne feras uerrit et omne freto."
            },
            {
                "verse": "Lentibus at si tu uiuas et farre secundo"
            },
            {
                "verse": "Et comedas tantum quod tuus ortus habet,"
            },
            {
                "verse": "Excludere foras, digito monstraberis: hic est,"
            },
            {
                "verse": "Hic est, cui tantum cena paratur holus."
            },
            {
                "verse": "Adde genus uestis, tyrio quam murice tingunt,"
            },
            {
                "verse": "Atque etiam scithicis uellera sumpta feris."
            },
            {
                "verse": "Te si crassa tegit paulum pertusaque lena,"
            },
            {
                "verse": "\"Pauper adest\" dicent, \"postibus adde seram\"."
            },
            {
                "verse": "Dic: \"aperi: potus Cyrre de fonte reuertor"
            },
            {
                "verse": "Et uellem domino pauca referre meo\","
            },
            {
                "verse": "Nil facies. Puero \"portam seruare memento\""
            },
            {
                "verse": "Conclamant; \"aperi, purpura siqua uenit\"."
            },
            {
                "verse": "Temporis hoc uitium est, et nos cum tempore oportet"
            },
            {
                "verse": "Uiuere: sic magnas quilibet optat opes."
            },
            {
                "verse": "At si uirtutes, Galeazi dulcis, amarent"
            },
            {
                "verse": "Reges, sat fuerat omnibus esse probis."
            },
            {
                "verse": "Sat fuerat, dixi. Satis est; nam munere terre"
            },
            {
                "verse": "Mercamur dominos, sed probitate deum."
            }
        ],
        [
            {
                "verse": "Scriba, quid insanis, durum gesture duellum?"
            },
            {
                "verse": "Crede mihi: non est lancea, quod calamus."
            }
        ],
        [
            {
                "verse": "Nulla mihi argenti sunt munera, nulla uel auri,"
            },
            {
                "verse": "Nulla mihi gemma est, purpura nulla mihi."
            },
            {
                "verse": "Quid facimus? Quo te uenerabimur, Hyspila, dono?"
            },
            {
                "verse": "Nil tibi quod donet pauper amator habet."
            },
            {
                "verse": "Accipe quod multo reputes prestantius auro,"
            },
            {
                "verse": "Namque meum totum do tibi, sume, animum."
            },
            {
                "verse": "Queque uoles faciet. Si iusseris, ibit in ignem;"
            },
            {
                "verse": "Si sit opus, pro te stat sibi uelle mori;"
            },
            {
                "verse": "Si non sum facie, si non sum corpore amandus,"
            },
            {
                "verse": "Attamen officio sum bonus atque fide;"
            },
            {
                "verse": "Te si forma dedit cunctas superare puellas"
            },
            {
                "verse": "Et similem Veneri reddidit atque Helene:"
            },
            {
                "verse": "Pone tamen fastum; nam furtim labitur etas:"
            },
            {
                "verse": "Nulla iuuentutis gloria firma satis."
            },
            {
                "verse": "Accipe me, serua, miserere fidelis amantis;"
            },
            {
                "verse": "Nam melius nil est quam pietatis opus."
            }
        ],
        [
            {
                "verse": "Cinthia sepe tuos quamquam uiolauerit ignes,"
            },
            {
                "verse": "Sat tibi quod thalamos non amat illa meos."
            },
            {
                "verse": "Nil ea post alios quid agat te cura remordet:"
            },
            {
                "verse": "Ne post me ueniat te timor unus habet."
            },
            {
                "verse": "Desine Trasonem falsis damnare libellis,"
            },
            {
                "verse": "Cuius apud nos est intemerata fides."
            },
            {
                "verse": "Sed non ista sibi poscit mea carmina laurus;"
            },
            {
                "verse": "Orchestram si uis scribere, scribe mihi."
            },
            {
                "verse": "Cede iocos aliis; nos grandia gesta canamus"
            },
            {
                "verse": "Et semper iuuenem uiuere crede nephas."
            }
        ],
        [
            {
                "verse": "Omnibus est animis nunquam mortalis origo:"
            },
            {
                "verse": "Spiritus ex alta cuilibet arce datur."
            },
            {
                "verse": "Illinc Iapetides ignem ducente Minerua"
            },
            {
                "verse": "Traxerat, ex illa uiuimus usque face."
            },
            {
                "verse": "Hinc memores facti diuinorumque capaces"
            },
            {
                "verse": "Et iusti multa cum pietate sumus."
            },
            {
                "verse": "Hinc uis ingenii miras excogitat artes"
            },
            {
                "verse": "Seu belli fuerint tempora siue toge."
            },
            {
                "verse": "Cur tamen hic alium superat, cur doctior illo"
            },
            {
                "verse": "Hic atque ille alio? Cur ualet ille nihil?"
            },
            {
                "verse": "Cur uel Thersites minor est quam fortis Achilles"
            },
            {
                "verse": "Uel Cicerone satus laudis honore caret?"
            },
            {
                "verse": "Nempe animus, postquam corpus terrenaque membra"
            },
            {
                "verse": "Induit et uincla corporis atra subit,"
            },
            {
                "verse": "Protinus hec tantum uis deperit ignea, quantum"
            },
            {
                "verse": "Corporea plus se polluit illa fece."
            },
            {
                "verse": "Pondus ad ima trahit uitiisque inuiscat acerbis,"
            },
            {
                "verse": "Uirtuti leuitas seruit et astra petit."
            },
            {
                "verse": "Nunc ratio sensum oppugnat, nunc sensus in illam"
            },
            {
                "verse": "Surgit et hac domita pergit in omne nephas."
            },
            {
                "verse": "Otia tunc subeunt, conuiuia, balnea, somni"
            },
            {
                "verse": "Et Veneris quantum Sardanapalus amet."
            },
            {
                "verse": "Tunc ire et gemitus rixarum, tunc grauis auri"
            },
            {
                "verse": "Et nullo penitus ere domanda sitis."
            },
            {
                "verse": "Que postquam regnant, Circem uenisse putato,"
            },
            {
                "verse": "Que uultus hominum uertat in ora suum."
            },
            {
                "verse": "At ratio superans, generose laudis amatrix,"
            },
            {
                "verse": "Nil preter rectum, semper honesta cupit."
            },
            {
                "verse": "Paruit huic siquis nullaque in parte rebellis"
            },
            {
                "verse": "Extitit aut paura: uir bonus ille fuit,"
            },
            {
                "verse": "Etheree mentis custos, cui mole sub ipsa"
            },
            {
                "verse": "Corporis ingessit fex lutulenta nihil."
            },
            {
                "verse": "Utque lutum penetrat nec se deturpat Apollo,"
            },
            {
                "verse": "Terrea celestis pertulit antra uigor."
            },
            {
                "verse": "Alcide iuueni placidam dum membra quietem"
            },
            {
                "verse": "Cepissent, gemine comparuere dee."
            },
            {
                "verse": "Altera preclaros illi spondebat honores,"
            },
            {
                "verse": "Si secum uellet ferre laboris iter;"
            },
            {
                "verse": "Altera \"nil opus est\" dixit \"(mihi crede) labore;"
            },
            {
                "verse": "Sume uoluptates, quas tibi amica paro.\""
            },
            {
                "verse": "Ille autem primam complexus in ethera tendit"
            },
            {
                "verse": "Et docuit magni se genus esse Iouis."
            },
            {
                "verse": "Sic omnes fecere uiri, quos Grecia laudat,"
            },
            {
                "verse": "Seu sit Aristoteles siue sit ille Plato."
            },
            {
                "verse": "Nomen in hectoreum totus sese erigit orbis"
            },
            {
                "verse": "Miratus tanti fortia facta uiri."
            },
            {
                "verse": "Quid referam externos? Satis est romana propago,"
            },
            {
                "verse": "Siquis amat uirtus scire quid alta queat."
            },
            {
                "verse": "Quas Deciis laudes, quas ferre Catonibus et quas"
            },
            {
                "verse": "Fabritio nosti secula prisca solent;"
            },
            {
                "verse": "Pompeium, Fabium et referentem signa Camillum,"
            },
            {
                "verse": "Scipiadas quis non credidit esse deos?"
            },
            {
                "verse": "En quod eos ratio duxit, non praua libido,"
            },
            {
                "verse": "His parta est que non fama perire potest."
            },
            {
                "verse": "Hos et tu proceres inter numerabere, Gaspar,"
            },
            {
                "verse": "Qui neue fortuna es nec probitate minor."
            },
            {
                "verse": "Utque aliis pandam quid sit, quod miror amoque,"
            },
            {
                "verse": "Pauca uelim de te dicere, magna tamen."
            },
            {
                "verse": "Ingenio polles miro cernisque futura"
            },
            {
                "verse": "Consilioque uales eloquioque uales."
            },
            {
                "verse": "Utque Mitridati uarias nouisse loquelas"
            },
            {
                "verse": "Est decus: est eadem gloria magna tibi."
            },
            {
                "verse": "Pectore amiciciam seruas, scelus omne perhorres"
            },
            {
                "verse": "Collaque nec rapide flectis auaricie;"
            },
            {
                "verse": "Namque puer frenis animum domuisse ferocem"
            },
            {
                "verse": "Diceris, ut iuuenem qui bene nutrit equum."
            },
            {
                "verse": "Hinc uarios casus et magna pericula rerum"
            },
            {
                "verse": "Exsuperans claris adnumerare uiris."
            },
            {
                "verse": "Regibus hinc notus cepisti et carus haberi"
            },
            {
                "verse": "Ferreque promerite cingula militie."
            },
            {
                "verse": "Adde, quod est maius et nulli contigit ante:"
            },
            {
                "verse": "Cesaribus signas iam sine lite tribus."
            },
            {
                "verse": "Uera hec nobilitas, uera est hec gloria, que te"
            },
            {
                "verse": "Sublimem toto reddit in orbe uirum."
            },
            {
                "verse": "Hec tibi coniugii splendorem contulit alti,"
            },
            {
                "verse": "Ex quo uel sobolem dii tibi dent similem."
            },
            {
                "verse": "Atque utinam de te prognati exempla sequantur"
            },
            {
                "verse": "Claraque perpetuo sit tua posteritas."
            },
            {
                "verse": "His tamen ut meritis Cesar condigna rependat"
            },
            {
                "verse": "Premia, sint Lachesis stamina longa tue."
            },
            {
                "verse": "Uiue diu felix nostro cum Cesar condigna rependat"
            },
            {
                "verse": "Premia, sint Lachesis stamina longa tue."
            },
            {
                "verse": "Uiue diu felix nostro cum Cesare, quando"
            },
            {
                "verse": "Dignus es illius, dignus et ille tui est."
            },
            {
                "verse": "Uiuite felices ambo penitusque beati"
            },
            {
                "verse": "Et me uel famulos inter amate probos."
            }
        ],
        [
            {
                "verse": "Si non uult frater, si non uult esse magister,"
            },
            {
                "verse": "- causidicus non est - scurra sit ergo minor."
            },
            {
                "verse": "Si non uult corui, si non uult nomen oloris,"
            },
            {
                "verse": "Inter cecropias pica uocetur aues."
            }
        ],
        [
            {
                "verse": "Que mihi mittebas, eadem preconia reddo,"
            },
            {
                "verse": "Gaspar, et aoniis, que te docuere, puellis"
            },
            {
                "verse": "Ingentes refero grates. Ne subtrahe musis"
            },
            {
                "verse": "Ingenium, natura tibi quod prebuit, altum."
            },
            {
                "verse": "Perge uiam, qua te gaudere Nouaria possit,"
            },
            {
                "verse": "Quantum pulchra suo gaudet Verona Catullo."
            },
            {
                "verse": "Sic tua penneie contingent tempora frondes"
            },
            {
                "verse": "Et grandi poteris suras uincire coturno;"
            },
            {
                "verse": "Namque tuas noui cantanda in carmina uires"
            },
            {
                "verse": "Et uenam ingenii. Dii te patrieque mihique"
            },
            {
                "verse": "Conseruent: maneat quod iam mihi firmat Apollo."
            }
        ],
        [
            {
                "verse": "Vsque adeo uanum referunt Demosthena quidam,"
            },
            {
                "verse": "Gestiret uetule ut laude ferentis aquam"
            },
            {
                "verse": "Atque illo se se priuari nolle susurro"
            },
            {
                "verse": "Diceret. En non me gloria laudis agat."
            },
            {
                "verse": "Stoicide famam temnunt: cur nomina libris"
            },
            {
                "verse": "Inscribunt: Senece hoc siue Catonis opus?"
            },
            {
                "verse": "Uirtutis precium laus est et gloria magne"
            },
            {
                "verse": "Nec bonus est, quem non tangat honoris amor."
            },
            {
                "verse": "Se tamen expendat ius est et ponderet hic se,"
            },
            {
                "verse": "Quisquis amat laudis tempora longa sue."
            },
            {
                "verse": "Theseus Alchide cedat, Patroclus Achilli"
            },
            {
                "verse": "Nec uelit hectoreum nomen habere Paris."
            },
            {
                "verse": "Sic mihi tu, Gaspar, si uis dare nomina, da que"
            },
            {
                "verse": "Dicere Virgilius non queat: hec mea sunt."
            },
            {
                "verse": "Namque genus probri turpisque notaminis instar"
            },
            {
                "verse": "Uirtuti laus est non sociata sue."
            }
        ],
        [
            {
                "verse": "Hoc iacet in tumulo Romane gloria lingue"
            },
            {
                "verse": "Tullius, infande quem rapuere manus."
            },
            {
                "verse": "Antoni gladiis cecidisti, magne senator,"
            },
            {
                "verse": "Et caietanus te sepeliuit ager."
            },
            {
                "verse": "Eloquii cunctos superasti laude Pelasgos"
            },
            {
                "verse": "Tutaque te solum consule Roma fuit."
            },
            {
                "verse": "Ergo licet tumulo tua membra tegantur opaco,"
            },
            {
                "verse": "Non tamen hec nomen mors tulit omne tuum."
            },
            {
                "verse": "Dum celum terras respexerit et mare celum,"
            },
            {
                "verse": "Effugient laudes secula nulla tuas."
            },
            {
                "verse": "Uos, qui transitis, pueri iuuenesque urique,"
            },
            {
                "verse": "Sistite et: o Cicero, dicite, noster, aue!"
            }
        ],
        [
            {
                "verse": "Tullius Arpinas tegor hic, sed corpore tantum,"
            },
            {
                "verse": "Parsque mei melior, spiritus, astra tenet."
            },
            {
                "verse": "Seruaui patriam, seruaui iura senatus,"
            },
            {
                "verse": "Consule succubuit me Cathelina malus."
            },
            {
                "verse": "Me patrem eloquii ueteres dixere Latini,"
            },
            {
                "verse": "Cessit et ingenio Gretia docta meo."
            },
            {
                "verse": "Sex decies fruges et ter mea uita nouatas"
            },
            {
                "verse": "Uiderat, ense pium cum tulit ira caput."
            }
        ],
        [
            {
                "verse": "Siluius hic situs est nulli probitate secundus,"
            },
            {
                "verse": "Quem dederat patrie picolomina domus."
            },
            {
                "verse": "Dum bona nobilitas potuit sua iura tueri,"
            },
            {
                "verse": "Clarus erat: periit, cum perit illa, simul."
            },
            {
                "verse": "Unicus est uite fructus uixisse beate,"
            },
            {
                "verse": "Cetera pretereunt, spiritus astra petit."
            },
            {
                "verse": "Discite, mortales, celum uirtute pacisci;"
            },
            {
                "verse": "Namque alia nulli queritur arte polus."
            }
        ],
        [
            {
                "verse": "Ite domum, proceres, neutralis turba. Quid obstat?"
            },
            {
                "verse": "Eugenius posthac pastor habendus erit."
            },
            {
                "verse": "Sic placitum superis, sic stat sententia regis:"
            },
            {
                "verse": "Pone supercilium, Rhene superbe, tuum."
            },
            {
                "verse": "Nec te peniteat sancti mandata parentis"
            },
            {
                "verse": "Suscipere atque anime consulisse tue."
            },
            {
                "verse": "Respice, quid faciant Galli flauique Britanni"
            },
            {
                "verse": "Italieque duces, et quid Hyberus agat."
            },
            {
                "verse": "Aspice germanus qua se circuntulit Hyster:"
            },
            {
                "verse": "Eugenio trepidum flectitur omne genu."
            }
        ],
        [
            {
                "verse": "Hyster, ut indignum faueas transire poetam,"
            },
            {
                "verse": "Te precor, et placidum cede benignus iter."
            },
            {
                "verse": "Nonne uides magnis uexata carina procellis"
            },
            {
                "verse": "Ut nequit inceptam continuisse uiam?"
            },
            {
                "verse": "Inuida uentorum rabies et dira malorum"
            },
            {
                "verse": "Fata meum cupiunt abbreuiare diem."
            },
            {
                "verse": "Promerui, fateor, mediis iacuisse sub undis"
            },
            {
                "verse": "Et fieri magnis piscibus esca tuis."
            },
            {
                "verse": "At tu, si ueterum uera est sententia uatum,"
            },
            {
                "verse": "Numen habes: numen cunuenit esse pium."
            },
            {
                "verse": "Da spatium uite, da fluctus esse quietos,"
            },
            {
                "verse": "Daque uiennenses me reuidere domos."
            },
            {
                "verse": "Hinc ego rauraco quantus de monte feraris"
            },
            {
                "verse": "Et quantus dicam rura sueua seces,"
            },
            {
                "verse": "Norica quam pulchro percurras flumine regna"
            },
            {
                "verse": "Quamque tumens Eni lata fluenta bibas"
            },
            {
                "verse": "Et quam te placido susceperit Austria uultu"
            },
            {
                "verse": "Pannonieque planis ut remoreris agris;"
            },
            {
                "verse": "Ut Tribalos lambis, ut diuuidis inde Valaccos,"
            },
            {
                "verse": "Ut scythicis prebes pocula larga uiris"
            },
            {
                "verse": "Utque dein bis ter Euxini in uiscera mersus"
            },
            {
                "verse": "Optima nauigio flumina magna uehis."
            },
            {
                "verse": "Hec tibi, si placeant, reddentur premia; namque est"
            },
            {
                "verse": "Immemor accepti nemo poeta boni."
            }
        ],
        [
            {
                "verse": "Gallorum magno que scripsi carmina regi"
            },
            {
                "verse": "Reddendum trutine respice si quid habent."
            },
            {
                "verse": "Doctus es et musis semper comitatus et ipsa"
            },
            {
                "verse": "Est tua cum sanctis uatibus aucta domus."
            },
            {
                "verse": "Ne referam plures: qued auunculus? Ille deorum"
            },
            {
                "verse": "Colloquio et suaui carmine iunctus erat."
            },
            {
                "verse": "Sed tua iam uirtus clara elucescit in orbem:"
            },
            {
                "verse": "Perge uiam et nomen non tibi dispar erit."
            },
            {
                "verse": "Sic opus hoc nostrum potis es relimare: lege ergo"
            },
            {
                "verse": "Carmina iudicio discutienda tuo."
            }
        ],
        [
            {
                "verse": "Sis licet inuictus multoque in prelio uictor,"
            },
            {
                "verse": "Carole, Gallorum rex inclite, sit licet ingens"
            },
            {
                "verse": "Gloria gestorum; turmas ductante puella"
            },
            {
                "verse": "Fregeris et duces, qui te regnumque petebant:"
            },
            {
                "verse": "Ista tamen longos non est mansura per annos"
            },
            {
                "verse": "Fama, pium si non inuenerit ipsa poetam."
            },
            {
                "verse": "Desinat Eacides, qui uicerat Hectora Trohem,"
            },
            {
                "verse": "Nomen honorati dudum labatur Vlixis,"
            },
            {
                "verse": "Ni quibus in rebus fuerint scripsisset Homerus;"
            },
            {
                "verse": "Egregius perat musa reticente Maronis"
            },
            {
                "verse": "Troius Eneas pietate insignis et armis."
            },
            {
                "verse": "Omnia nata cadunt, nata omnia surripit etas:"
            },
            {
                "verse": "Nascimur ad mortem tacitisque senescimus horis."
            },
            {
                "verse": "Carmina sola necem possunt depellere:mangos"
            },
            {
                "verse": "Eripuere uiros a mortis dente camene."
            },
            {
                "verse": "Nulla potest uires effringere carmini etas."
            },
            {
                "verse": "Immortalis erit, nullis obscurus in annis,"
            },
            {
                "verse": "Qui sua facta dabit numeris cantanda poetum."
            },
            {
                "verse": "Ergo tibi et sancte gestorum consule fame:"
            },
            {
                "verse": "Quere tuas aliquem ualeat qui scribere laudes"
            },
            {
                "verse": "Eximias nomenque tuum claramque tuorum"
            },
            {
                "verse": "Et gentem et stirpem troiano a sanguine cretam."
            },
            {
                "verse": "Est opere precium belli cognoscere quales"
            },
            {
                "verse": "Scribentes habeat uirtus spectata domique"
            },
            {
                "verse": "Indigno et gracili non committenda poete."
            },
            {
                "verse": "Prestat ames aliquos, qui munus Apolline dignum"
            },
            {
                "verse": "Efficiant studioque petant Elicona uirentem"
            },
            {
                "verse": "Assiduo et tenui deducta poemata filo"
            },
            {
                "verse": "Reddere promittant et uatibus addere calcar."
            },
            {
                "verse": "Hos uocites et egere uetes et carmina cogas"
            },
            {
                "verse": "Edere uel priscis non aspernanda Latinis."
            },
            {
                "verse": "Quis tamen has tantas audebit sumere curas?"
            },
            {
                "verse": "Quis dabit ingenium uiuax et ad omnia tritum,"
            },
            {
                "verse": "Ut possit patulas implere legentibus aures?"
            },
            {
                "verse": "Sunt qui magna canunt dominorum bella ducumque"
            },
            {
                "verse": "Eternamque ualent homini concedere uitam,"
            },
            {
                "verse": "Qualis ad Italiam siculis Antonius oris"
            },
            {
                "verse": "Uenit, ut illustris perstringeret acta Philippi"
            },
            {
                "verse": "Marrasiusque simul, cui non uetuere paterne"
            },
            {
                "verse": "Sicelides muse pretendere ab ubera guttur."
            },
            {
                "verse": "Quin etiam Vegius, quem diue aluere sorores"
            },
            {
                "verse": "Pierie, missum celesti munere nobis,"
            },
            {
                "verse": "Atque alii, quorum sunt nomina nota leporque"
            },
            {
                "verse": "Dicendi, hos tecum conducere sit tibi cure."
            },
            {
                "verse": "Hortari ut scribant, concedere multa laborum"
            },
            {
                "verse": "Premia: te eternum facient celoque locabunt."
            }
        ],
        [
            {
                "verse": "Petre, tuas legi, quam longa est, nocte tabellas:"
            },
            {
                "verse": "Carmen et ingenium collibuere mihi."
            },
            {
                "verse": "Seu te Melpemone, seu queuis una dearum"
            },
            {
                "verse": "Instruxit: uatis nomen habere potes."
            },
            {
                "verse": "O que Parnasi diuino gurgite gaudes,"
            },
            {
                "verse": "Serta, precor, Petro necte, Talia, meo:"
            },
            {
                "verse": "Purpureos uiridi flores adnecte corone"
            },
            {
                "verse": "Et cari capitis cinge, puella, comas."
            }
        ],
        [
            {
                "verse": "Roma fuit patrie, fuit et Basilea sepulchro,"
            },
            {
                "verse": "Inuida, post dominum me quoque habere uolens."
            },
            {
                "verse": "Utque illum possis et me cognoscere, lector,"
            },
            {
                "verse": "Hic Ludiucus, sed Iulianus ego."
            },
            {
                "verse": "Frustra ego tot terras, frustra ipse tot equora uidi,"
            },
            {
                "verse": "Frustra et thesauri sic studiosus eram."
            },
            {
                "verse": "Peccaui, fateor; sed, si peccata requiris,"
            },
            {
                "verse": "Magne Iesu, ulcisci: quis tuus hospes erit?"
            },
            {
                "verse": "At tu, qui nostrum calcas aliquando sepulchrum,"
            },
            {
                "verse": "Crede mihi: quod sum, tu quoque puluis eris."
            }
        ],
        [
            {
                "verse": "Quin fletis, leges, quin fletis, iura? Sepultus"
            },
            {
                "verse": "Nam Ludiuicus in hoc marmore delituit."
            },
            {
                "verse": "Hic uos ornarat uestrasque, ubicunque fuerunt,"
            },
            {
                "verse": "Soluerat ambages; nunc sine uoce tacet."
            },
            {
                "verse": "Heu uoces! Heu uerba uiri diuina memorque"
            },
            {
                "verse": "Ingenium: quo nunc uis tua muta loco est?"
            },
            {
                "verse": "Te Roma atque omnis plorabit Etruria teque"
            },
            {
                "verse": "Tota petet lachrimis itala terra piis."
            },
            {
                "verse": "Proh uanas hominum mentes! Proh pectora ceca!"
            },
            {
                "verse": "Cuique dies certum est fata dedisse suos."
            },
            {
                "verse": "Et nos, cum superi statuent, ueniemus ad illos:"
            },
            {
                "verse": "Nemo parum uixit, cui bona uita fuit."
            }
        ],
        [
            {
                "verse": "Si mille aut toidem rapuisses usque uirorum,"
            },
            {
                "verse": "Pestis, adhuc poteram parcere, seua, tibi."
            },
            {
                "verse": "At tu quo nusquam fuerat prestantior alter,"
            },
            {
                "verse": "Extinctum in primis reddis, iniqua lues:"
            },
            {
                "verse": "Quin fletis leges, quin fletis iura, sacrique"
            },
            {
                "verse": "Nunc canones: obiit, quem coluistis, herus."
            },
            {
                "verse": "Hic uos ornarat uestrasque, ubicunque fuerunt,"
            },
            {
                "verse": "Soluerat ambages: nunc sine uoce iacet."
            },
            {
                "verse": "Hec uoces, heu uerba uiri diuina, memorque"
            },
            {
                "verse": "Ingenium, quo nunc uis tua muta loco est?"
            },
            {
                "verse": "Heu, Romane, iaces, quo nec romanior ullus"
            },
            {
                "verse": "Ante fuit, quo nec forte futurus erit."
            },
            {
                "verse": "Te pater, et carus retur modo uiuere frater;"
            },
            {
                "verse": "Heu quantos gemitus ille uel ille dabit."
            },
            {
                "verse": "Te Roma atque omnis plorabit Etruria teque"
            },
            {
                "verse": "Tota petet lachrymis itala terra piis."
            },
            {
                "verse": "Te nunc concilium, te nunc ululatibus unum"
            },
            {
                "verse": "Ipsa quoque extinctum queritat ecclesia."
            },
            {
                "verse": "Heu uanas hominum mentes, heu pectora ceca:"
            },
            {
                "verse": "Cuique dies certum est fata dedisse suos."
            },
            {
                "verse": "Et nos cum superi statuent, ueniemus ad illos:"
            },
            {
                "verse": "Nemo parum uixit, cui bona uita fuit."
            }
        ],
        [
            {
                "verse": "Branda, caput rubeo texit cui papa galero"
            },
            {
                "verse": "Atque Placentinus nomine gnotus eram,"
            },
            {
                "verse": "Hic sum post uitam, fuerat que longa, sepultus."
            },
            {
                "verse": "Si bene quid seui, nunc bona messis erit."
            }
        ],
        [
            {
                "verse": "Insubres rexi presul rexique Ticinum,"
            },
            {
                "verse": "Presul apud Gallos notus aquensis eram."
            },
            {
                "verse": "Sub me cum bellis Aquilam vexaret acerbis"
            },
            {
                "verse": "Braccius infelix vincula dira subit."
            },
            {
                "verse": "Non hec me genuit, sed docta Bononia tellus"
            },
            {
                "verse": "Franciscoque mihi nomen habere fuit."
            },
            {
                "verse": "Vixi, dum licuit, mundo peregrinus in isto;"
            },
            {
                "verse": "Civis in etherea nunc peto sede locum."
            },
            {
                "verse": "Audi hec qui transis: ego non, si vertere retro"
            },
            {
                "verse": "Fata queam, plus hoc vivere in orbe velim."
            },
            {
                "verse": "Mors hominem curis solvit redditque beatum,"
            },
            {
                "verse": "Si pia precedens vita decensque fuit."
            }
        ],
        [
            {
                "verse": "Pone lachrimosam tristi de mente querelam"
            },
            {
                "verse": "Quisquis fortune uulnera ferre gemis."
            },
            {
                "verse": "Huc uenias, hinc arma petas: tibi uirgo roganda est,"
            },
            {
                "verse": "Mater honesta dei, mater honesta hominis."
            },
            {
                "verse": "Auferet ipsa mali quicquid fortuna pararit"
            },
            {
                "verse": "Inque tuas ueniet tota benigna preces."
            },
            {
                "verse": "Munera nulla petet; uitulos ne quere litandos:"
            },
            {
                "verse": "Mens bona sola placet, mens bona sola satis."
            }
        ],
        [
            {
                "verse": "Oblectat me, Roma, tuas spectare ruinas,"
            },
            {
                "verse": "Ex cuius lapsu gloria prisca patet."
            },
            {
                "verse": "Sed tuus hic populus muris defossa uetustis"
            },
            {
                "verse": "Calcis in obsequium marmora dura coquit."
            },
            {
                "verse": "Impia ter centum si sic, gens, egeris annos,"
            },
            {
                "verse": "Nullum hic inditium nobilitatis erit."
            }
        ],
        [
            {
                "verse": "Roma uetus, ueteres dum te rexere quirites,"
            },
            {
                "verse": "Nec bonus inmunis nec sine pena malus."
            },
            {
                "verse": "Patribus extinctis successit praua iuuentus,"
            },
            {
                "verse": "Quorum consiliis precipitata ruis."
            }
        ],
        [
            {
                "verse": "Romanas uidi duce te, Vertumne, ruinas"
            },
            {
                "verse": "Priscaque templa bonis credita celitibus."
            },
            {
                "verse": "Nil mage mirandum, siue hac seu uerterer illac,"
            },
            {
                "verse": "Cernere luminibus fata dedere meis;"
            },
            {
                "verse": "Nam preter celsas moles et splendida tecta"
            },
            {
                "verse": "Ius proprium imperii Roma reseruat adhuc."
            },
            {
                "verse": "India contenta est Indis et Gallia Gallis,"
            },
            {
                "verse": "Roma sibi e toto uendicat orbe uiros."
            },
            {
                "verse": "Preterea cum uix unum prouincia regem"
            },
            {
                "verse": "Una ferat, qualem martia facta petunt?"
            },
            {
                "verse": "Principibus satis est romana potentia multis,"
            },
            {
                "verse": "Quos uehit ad summum bellica fama decus."
            },
            {
                "verse": "Denique si uatem uates non ludit Apollo,"
            },
            {
                "verse": "Mens mea Romulidis sydera leta uidet;"
            },
            {
                "verse": "Nam que de ueteri funduntur germina trunco"
            },
            {
                "verse": "Spargunt aeriis brachia plena comis,"
            },
            {
                "verse": "Non aliter quam cum herculeo desecta lacerto"
            },
            {
                "verse": "Diffudit cristas argolis hydra nouas."
            },
            {
                "verse": "Iam rediere duces Fabii, rediere Catones,"
            },
            {
                "verse": "Iam loquitur proprio lingua latina sono."
            },
            {
                "verse": "Et tandem imperium toto qui finiat orbe"
            },
            {
                "verse": "Et bona qui faciat secula Cesar adest."
            }
        ],
        [
            {
                "verse": "Femina rara suo reperitur prona marito:"
            },
            {
                "verse": "Te nolente cupit, teque uolente fugit."
            },
            {
                "verse": "Sic mulo mos est, cui se committit Hyberus:"
            },
            {
                "verse": "Stare iubes, currit; iusseris ire, manet."
            },
            {
                "verse": "Sic meus est stomacus medico contrarius: omne"
            },
            {
                "verse": "Quod iuuat expellit et nocitura tenet."
            },
            {
                "verse": "Deterior somnus, qui me dum nolo perurget,"
            },
            {
                "verse": "Dum uolo uel tota se mihi nocte negat."
            },
            {
                "verse": "Stulta deum dixit manifesta uoce uetustas:"
            },
            {
                "verse": "Tu deus an frater mortis, inique sopor?"
            },
            {
                "verse": "Si deus, ex Cereris genuit te Baccus amore:"
            },
            {
                "verse": "Si dormire cupis, ede, uir, atque bibe."
            }
        ],
        [
            {
                "verse": "Angelus hic ego sum, rutilo quem Roma galero"
            },
            {
                "verse": "Uiderat ornatum, sed mala fata tuli."
            },
            {
                "verse": "Seruorum fueram correptor, uirga, flagellum:"
            },
            {
                "verse": "Me quoque seruiles corripuere manus."
            },
            {
                "verse": "Nam dum meridie solito de more quiesco,"
            },
            {
                "verse": "Heu, quem nutrieram, me puer intermit."
            },
            {
                "verse": "Ille dedit penas furca cruciatus et igne;"
            },
            {
                "verse": "Ipse meum clausi, sed sine uoce diem."
            },
            {
                "verse": "In famulos durus, nulli sua iura fauebam,"
            },
            {
                "verse": "Perfidus in dominum sed fuit ille suum."
            },
            {
                "verse": "Infelix dominus, infelix seruus obiuit,"
            },
            {
                "verse": "Supplicio fuerat dignus uterque suo."
            },
            {
                "verse": "Ergo suis faueat domini clementia seruis"
            },
            {
                "verse": "Et serui dominis intemerata fides."
            }
        ],
        [
            {
                "verse": "Pauca uelim de me sumas modo carmina, Cesar,"
            },
            {
                "verse": "Carmina preclaris digna placere uiris."
            },
            {
                "verse": "Nil tibi adulabor nec te per uerba tenebo,"
            },
            {
                "verse": "Si tibi uera placent, accipe, uerus ero."
            },
            {
                "verse": "Quid facis in patria Saturni tardior astro,"
            },
            {
                "verse": "Dum ruit imperium, dum ruit ecclesia?"
            },
            {
                "verse": "Cernis ut infelix res publica deperit omnis,"
            },
            {
                "verse": "Ut dominus mauult quilibet esse sibi?"
            },
            {
                "verse": "Ecclesia est, proh, scissa comas, fas omne facessit,"
            },
            {
                "verse": "Lex bona cum sancta relligione perit."
            },
            {
                "verse": "Sed, ne te moueam, sunt hec felicia, suntque"
            },
            {
                "verse": "Tempora que malit rex sibi quisque dari,"
            },
            {
                "verse": "Ut si forte malus fuerit similisque Neroni,"
            },
            {
                "verse": "Credatur uitium temporis esse sui;"
            },
            {
                "verse": "Sin bonus Augusti pacem concesserit orbi,"
            },
            {
                "verse": "Maioris titulum laudis habere queat."
            },
            {
                "verse": "Rex uirtute potens, animo qui preditus alto est,"
            },
            {
                "verse": "Rebus in afflictis nomen habere petit."
            },
            {
                "verse": "Sic Constantini laudes creuere, pium quem"
            },
            {
                "verse": "Nominis eterni turba nicena facit."
            },
            {
                "verse": "Tu quoque si clarus, si uis diuinus haberi,"
            },
            {
                "verse": "Da pacem ecclesie da decus imperio."
            },
            {
                "verse": "Rem peto difficilem, sed flagitat ardua uirtus,"
            },
            {
                "verse": "Uirtuti subsunt sidera, regna, homines."
            },
            {
                "verse": "Arridet fortuna uiris, qui grandibus ausis"
            },
            {
                "verse": "Tempora dura simul fataque despiciunt."
            },
            {
                "verse": "Tu quoque sume animos et forti pectore contra"
            },
            {
                "verse": "Inuuidiam et fatum temporis ito tui."
            },
            {
                "verse": "Otia te ignorent, conuiuia, balnea, somni"
            },
            {
                "verse": "Et stimulus rapide si quis auaricie est."
            },
            {
                "verse": "Non regi regnum, sed regno rex datur, ut sit"
            },
            {
                "verse": "Communes etiam qui speculetur opes."
            },
            {
                "verse": "Publica sunt regi, non propria commoda cure:"
            },
            {
                "verse": "Qui sua pretulerit, ille tyrannus erit."
            },
            {
                "verse": "Quid cupiam, iam, Cesar, habes: non Austria, \u00e2\u0080\u00a0 non te"
            },
            {
                "verse": "Dignum est imperio terra paterna ferat \u00e2\u0080\u00a0."
            },
            {
                "verse": "Cur tantum differs perituro consulere orbi"
            },
            {
                "verse": "Et te principibus associare tuis?"
            },
            {
                "verse": "Desine iam tandem, iam rex neutralis haberi,"
            },
            {
                "verse": "Ne semper toto pendeat orbe fides."
            },
            {
                "verse": "Pone modum rebus, da pacem gentibus et te"
            },
            {
                "verse": "Preclarum in tanto turbine prebe ducem."
            },
            {
                "verse": "Sic tibi sancta dabit gemmatam Roma coronam,"
            },
            {
                "verse": "Sic fugient nomen secula nulla tuum;"
            },
            {
                "verse": "Sic Constantinus poteris maiorque uideri"
            },
            {
                "verse": "Et sedem ethereo promeruisse polo."
            }
        ],
        [
            {
                "verse": "Rite cepisti meritoque, Cesar,"
            },
            {
                "verse": "Laude tollendus super astra prodis;"
            },
            {
                "verse": "Ut tamen gentes populique semper"
            },
            {
                "verse": "Hinc tuum possint celebrare nomen"
            },
            {
                "verse": "Fine perfecto sit opus peractum."
            },
            {
                "verse": "Ecce te poscit tua sancta mater:"
            },
            {
                "verse": "\"Nate, qui nostram renouare pacem,"
            },
            {
                "verse": "Qui potes toti dare frena mundo:"
            },
            {
                "verse": "Causa te flectat melior, rogamus.\""
            }
        ],
        [
            {
                "verse": "Qui mihi das uersus et uis grauis inde uideri,"
            },
            {
                "verse": "Quisquis es: o quanti te facis esque nihil!"
            },
            {
                "verse": "Quid tibi cum musis, musto uir plene nouello?"
            },
            {
                "verse": "Crede mihi: non est scribere quod bibere."
            }
        ],
        [
            {
                "verse": "Roma uirum fecit, sed me Constantia papam"
            },
            {
                "verse": "Deque columnensi sanguine cretus eram."
            },
            {
                "verse": "Oddo, mihi dum uita fuit priuata, uocabar,"
            },
            {
                "verse": "Martinus, postquam presul in Vrbe fui."
            },
            {
                "verse": "Bis septem sedi Petri sub sede per annos,"
            },
            {
                "verse": "Ditaui patriam meque meosque simul."
            },
            {
                "verse": "Dum uixi, pax tuta fuit, periere tyranni"
            },
            {
                "verse": "Braccius et quisques insidiosus erat."
            },
            {
                "verse": "Nunc lateranensi iaceo tumulatus in ede,"
            },
            {
                "verse": "Ossa tamen, non hic nunc animam repetas."
            },
            {
                "verse": "Siste, oro, qui transis, et de me presule disce"
            },
            {
                "verse": "In commune uiris omnibus esse mori."
            },
            {
                "verse": "Crimina sic fugies, celi sic tecta requires,"
            },
            {
                "verse": "Non, ut ego, uanas accumulabis opes."
            }
        ],
        [
            {
                "verse": "Quicquid tu tangis, subito, Mariane, fit aurum:"
            },
            {
                "verse": "Quicquid tangit inops alga fit Hesiodus."
            },
            {
                "verse": "Alea cum ludo est, quid non tibi tessera cantat?"
            },
            {
                "verse": "Taxillus miserum perdidit Hesiodum."
            },
            {
                "verse": "Per mare uadenti nunquam tibi uisa procella est:"
            },
            {
                "verse": "Eolus Hesiodo concitat omne fretum."
            },
            {
                "verse": "Tutus iter peragis, mucro te latroque uitant:"
            },
            {
                "verse": "In mediis cedunt urbibus Hesiodum."
            },
            {
                "verse": "Fecundum pecus est semper tibi, semper et aruum:"
            },
            {
                "verse": "Hesiodo sterilis uinea, grex, ager est."
            },
            {
                "verse": "Uxor casta tibi, diues formosaque nupsit:"
            },
            {
                "verse": "Hesiodo meretrix, ebria, turpis, inops."
            },
            {
                "verse": "Quis non fortunam toti dominarier orbi"
            },
            {
                "verse": "Credat et esse nibil quod sapiunt homines?"
            }
        ],
        [
            {
                "verse": "Ne fuge me, quamuis sim, Cinthia, grandior euo:"
            },
            {
                "verse": "Effetus non sum uiribus et genere."
            },
            {
                "verse": "Hac etate bonus rex Massinissa putatur"
            },
            {
                "verse": "Coniugio sobolem progenuisse nouo."
            },
            {
                "verse": "Instaret quamuis tunc octogesimus annus,"
            },
            {
                "verse": "Ancilla ex tenera fit pater ipse Cato."
            },
            {
                "verse": "Sic ego te possum pregnatem reddere, uel si"
            },
            {
                "verse": "Non possum, soluam suspitione mali."
            }
        ],
        [
            {
                "verse": "Bis tibi (quis taceat?) consul trigesimus instat:"
            },
            {
                "verse": "Nubere uis, Thimele, coniugiumque petis."
            },
            {
                "verse": "Tres tibi sunt dentes, duo solum in fronte capilli,"
            },
            {
                "verse": "Debile formice crusque colorque tibi est."
            },
            {
                "verse": "In cerebrum fugere oculi: subeunte tenebra"
            },
            {
                "verse": "Inde uides quantum noctua mane uidet."
            },
            {
                "verse": "Pectus habes rauce quod habent estate cicade"
            },
            {
                "verse": "Fronsque rugosa, quasi sit stola crispa, tua est."
            },
            {
                "verse": "Sunt similes mamme, quas texit aranea telis,"
            },
            {
                "verse": "Quale tuum est os, sic crocodillus habet."
            },
            {
                "verse": "Utque rauennates conclamant undique rane,"
            },
            {
                "verse": "Sic garris: ques te ferre, maligna, queat?"
            },
            {
                "verse": "Illud oles, quod olere uiri sueuere caprarum,"
            },
            {
                "verse": "Ossa cuti nigra cingis iniqua parens."
            },
            {
                "verse": "Augusto friges medio, semper tibi bruma est,"
            },
            {
                "verse": "Ignea ne pestis te regelare queat."
            },
            {
                "verse": "Quid prurit? Prurire lapis uel frigida possunt"
            },
            {
                "verse": "Ossa: uirum cineri queris habere tuo?"
            },
            {
                "verse": "Uxorem quis te, quis te nisi mortuus optet,"
            },
            {
                "verse": "Ut secum in tumulo sepeliare suo?"
            }
        ],
        [
            {
                "verse": "Cum, Celer, egrotas, dii faxint ne pia tardet"
            },
            {
                "verse": "Febris: sit facilis hec medicina tibi."
            },
            {
                "verse": "Tolle sonum ciceris, sicca dum ueste tenetur,"
            },
            {
                "verse": "Cum galli cantu decoque utrunque simul;"
            },
            {
                "verse": "Arpalices, quantum cursus capit, accipe dextra"
            },
            {
                "verse": "Deque domo sumas tres aquilonis apes;"
            },
            {
                "verse": "Tres Niobe lachrimas, duo tantum basia Prognes,"
            },
            {
                "verse": "Illud, quod rapuit, det tibi litus, Hylam;"
            },
            {
                "verse": "Herculee libram dumtaxat sumito claue"
            },
            {
                "verse": "Et pullum, feta est quem tua mula tibi;"
            },
            {
                "verse": "Intuitum post hec captato libistidis urse"
            },
            {
                "verse": "Et quicquid ueri Lesbia dicit habe."
            },
            {
                "verse": "Hec simul ad lunam, retro dum uertitur Hebrus,"
            },
            {
                "verse": "Exure et cineris ebibe quicquid erit."
            },
            {
                "verse": "Triginta gelidos nudus percurre decembres,"
            },
            {
                "verse": "Denique placatis porrige thura deis."
            },
            {
                "verse": "Da caput in murum, cerebri disperge medullam:"
            },
            {
                "verse": "Sic potes et sanus et potes esse bonus."
            }
        ],
        [
            {
                "verse": "Vt primum magni cepit discordia cleri,"
            },
            {
                "verse": "Dixerunt proceres: nos sine parte sumus;"
            },
            {
                "verse": "Hoc ubi mendosum docti ostendere magistri,"
            },
            {
                "verse": "Suspendunt animos: guttura non sapiunt."
            }
        ],
        [
            {
                "verse": "Proh scelus infandum! Ceciderunt tecta nec ulla"
            },
            {
                "verse": "Occubuit meretrix: sunt bona fata malis."
            }
        ],
        [
            {
                "verse": "Hic Epycurus ego iaceo, sed corpore tantum:"
            },
            {
                "verse": "Parsque mei, melior que fuit, hec nihil est."
            },
            {
                "verse": "Stulte, quid insanis, populus? Cur gaudia perdis,"
            },
            {
                "verse": "Ut post fata queas uiuere? Uiue modo!"
            }
        ],
        [
            {
                "verse": "Hic, Epycure, iaces, uite cui nulla future"
            },
            {
                "verse": "Spes fuit: eterna sic modo luce cares."
            },
            {
                "verse": "Quid tibi nunc ueneres, quid nunquam exhausta uoluptas,"
            },
            {
                "verse": "Si tuus hinc animus iam sine fine dolet?"
            }
        ],
        [
            {
                "verse": "Delia si ueniat, quamuis tua, discet amari"
            },
            {
                "verse": "Et proba barbarico nesciet esse solo."
            },
            {
                "verse": "Non hic Penelope, non hic Lucretia possit"
            },
            {
                "verse": "Seu Phenissa duos uiuere casta dies."
            },
            {
                "verse": "Delia si firma est, si nulli cedit, aui tunc"
            },
            {
                "verse": "Comparo, quam patrio litore mittit Arabs."
            }
        ],
        [
            {
                "verse": "Cur mihi, dira Venus, totiens male consulis? Heu cur"
            },
            {
                "verse": "Barbaricum totiens cogis amare genus?"
            },
            {
                "verse": "Sum tuus, esto, bonus per mille pericula miles:"
            },
            {
                "verse": "Non tamen hec fuerant castra petenda mihi."
            },
            {
                "verse": "Nil habet italicus sanguis, quod conferat istis"
            },
            {
                "verse": "Moribus: absque fide nil mihi forma placet."
            },
            {
                "verse": "Nos colimus fidas uno sub amore puellas:"
            },
            {
                "verse": "Nulla potest aurum femina habere meum."
            },
            {
                "verse": "Hic alius mos est uenaleque numen habes hic,"
            },
            {
                "verse": "Non Lucina fidem, non hymenea tenent."
            },
            {
                "verse": "Uenduntur noctes, uenduntur noctis et hore:"
            },
            {
                "verse": "Siquis habet noctem, non habet ille diem."
            },
            {
                "verse": "Ite, meretrices, fedumque habitate lupanar:"
            },
            {
                "verse": "Non est cum Venere Flora colenda simul."
            }
        ],
        [
            {
                "verse": "Noctu me queris, sed habet me nocte maritus:"
            },
            {
                "verse": "Iura maritorum ledere crede nefas;"
            },
            {
                "verse": "Ille diem patrio totam consumit in agro:"
            },
            {
                "verse": "Cur me nocte petis tempora lucis habens?"
            },
            {
                "verse": "Forsitan et totus nudusque uiderier horres:"
            },
            {
                "verse": "Mi tenebrosa potest nulla placere uenus."
            },
            {
                "verse": "Quid prodest noctu formosas esse puellas?"
            },
            {
                "verse": "Sepe fuit iuuenis credita turpis anus."
            },
            {
                "verse": "Ergo placere magis si uis mihi, luce uenito:"
            },
            {
                "verse": "Nam mihi per tenebras gratia nulla tui est."
            }
        ],
        [
            {
                "verse": "Menstrua quid faciant si quis muliebria queris,"
            },
            {
                "verse": "Accipe Democriti phisica uerba mei."
            },
            {
                "verse": "Contacte his fruges subito moriuntur et herbe,"
            },
            {
                "verse": "Omnibus et fetus deficit arboribus;"
            },
            {
                "verse": "Musta suum perdunt et odorem tristis aceti"
            },
            {
                "verse": "Suscipiant, ferrum nigra rubigo subit"
            },
            {
                "verse": "Eraque mutantur, rabiem canis induit atque"
            },
            {
                "verse": "Limphaticos reddit morsibus inde suis."
            },
            {
                "verse": "Est lacus in terris nomenque Asfaltides illi,"
            },
            {
                "verse": "Menstrua quem possunt reddere sola uium;"
            },
            {
                "verse": "Nanque tenax illic sequitur lentumque bitumen"
            },
            {
                "verse": "Nauigia et nullas desinit ire rates;"
            },
            {
                "verse": "At, si fila feras madido polluta cruore,"
            },
            {
                "verse": "Spargitur et scissa mox tabe reddit iter."
            },
            {
                "verse": "Ipsa etiam mulier, tali dum lege tenetur,"
            },
            {
                "verse": "Creditur intuitu posse nocere suo."
            },
            {
                "verse": "In speculo res ipsa patet; nanque emula uirtus"
            },
            {
                "verse": "Perditur et clarus effugit inde nitor."
            },
            {
                "verse": "Illa tamen uirtus Helene est quod sidera uertit,"
            },
            {
                "verse": "Que bonus et doctus nauta timere solet."
            }
        ],
        [
            {
                "verse": "Tu quoque, Procopi, bonitas quem mira uenustat,"
            },
            {
                "verse": "In numeris posthac sepe legere meis."
            },
            {
                "verse": "Et cur non merito, cum nobilitatis origo"
            },
            {
                "verse": "Te leuet et longe gloria militie?"
            },
            {
                "verse": "Adde - quod est monstri, bona postquam deperit etas -:"
            },
            {
                "verse": "Nox tibi dat musas, reddit et arma dies."
            },
            {
                "verse": "Fecit idem Cesar, dum gallica castra tenebat:"
            },
            {
                "verse": "Magna tua est uirtus Cesaris acta sequi."
            },
            {
                "verse": "Hec tibi preterita dictaui carmina nocte;"
            },
            {
                "verse": "Namque aberat somnus atque lucerna mihi."
            }
        ],
        [
            {
                "verse": "Estis dissimiles, duo; pudet me."
            },
            {
                "verse": "Quis te rusticulo dedit marito?"
            },
            {
                "verse": "Quis uel te, Caterina, perdidisse"
            },
            {
                "verse": "Formosam potuit Iouisque dignam"
            },
            {
                "verse": "Aut Phebi thalamis? Parem puellam"
            },
            {
                "verse": "Sol, qui circuit orbe quicquid extat,"
            },
            {
                "verse": "Non uidit: solidas manu papillas"
            },
            {
                "verse": "Dura rusticitas nigraque tractet?"
            },
            {
                "verse": "O pectus niueum genasque puris"
            },
            {
                "verse": "Ornatus uiolis! Nocens bubulcus"
            },
            {
                "verse": "Mordebit teneram gulam! Prius iam"
            },
            {
                "verse": "Illum fulminet etheris pater qui"
            },
            {
                "verse": "Iungendas monuit faces; sinistro"
            },
            {
                "verse": "Nam te sidere, castior puella,"
            },
            {
                "verse": "In duram uoluit necem referre."
            },
            {
                "verse": "Sed te Iupiter ipse seruat; illum"
            },
            {
                "verse": "Dignas constituit subire penas."
            }
        ],
        [
            {
                "verse": "Cur sola noctu balneum petis, Menna,"
            },
            {
                "verse": "Dum te domi censemus esse preclusam?"
            },
            {
                "verse": "Putas uirum dormire? Non facit. Quid tum?"
            },
            {
                "verse": "Miser tuus quamuis uir est, beatus fit."
            }
        ],
        [
            {
                "verse": "Rumperis inuidia, quod carmina nostra leguntur:"
            },
            {
                "verse": "Quod tua nemo legit, rumperis inuidia."
            },
            {
                "verse": "Rumperis inuidia, quod sum dicorque poeta:"
            },
            {
                "verse": "Tu nunquam fies: rumperis inuidia."
            },
            {
                "verse": "Rumperis inuidia, quod laurea serta feramus:"
            },
            {
                "verse": "Tu non fers hederam: rumperis inuidia."
            },
            {
                "verse": "Rumperis inuidia, quod me uult Cesar amatque:"
            },
            {
                "verse": "Quod te nullus amat, rumperis inuidia."
            },
            {
                "verse": "Rumperis inuidia, populi quod uoce probamur:"
            },
            {
                "verse": "Quod te nemo probat, rumperis inuidia."
            },
            {
                "verse": "Rumperis inuidia, fidos quod habemus amicos:"
            },
            {
                "verse": "Quod te turba fugit, rumperis inuidia."
            },
            {
                "verse": "Rumperis inuidia, munde quod uiuimus ipsi:"
            },
            {
                "verse": "Tu rapis, ut uiuas: rumperis inuidia."
            },
            {
                "verse": "Rumperis inuidia, modico quod uiuere noui:"
            },
            {
                "verse": "Quod tibi nil satis est, rumperis inuidia."
            },
            {
                "verse": "Rumperis inuidia: rumparis, pessime Galle:"
            },
            {
                "verse": "Nil tibi sit quod me uertat in inuidiam."
            }
        ],
        [
            {
                "verse": "Sic, Catherina, tuis faueant pia numina uotis,"
            },
            {
                "verse": "Ut tua sunt oculis munera grata meis."
            },
            {
                "verse": "Quis me felicem, quis me neget esse beatum,"
            },
            {
                "verse": "Perfero qui manibus pallia texta tuis?"
            },
            {
                "verse": "Fugerat ipse prius et me spernebat Apollo"
            },
            {
                "verse": "Nullaque de musis stabat amica nouem."
            },
            {
                "verse": "Nunc redeunt omnes et dicunt: \"sume tabellas"
            },
            {
                "verse": "Et quam sit nobis da Catherina decens\"."
            },
            {
                "verse": "Incipio. Non est tota sibi nympha Vienna"
            },
            {
                "verse": "Equalis, toto non habet orbe parem."
            },
            {
                "verse": "Mira sua est probitas, mira est prestantia forme:"
            },
            {
                "verse": "Digna Parim ferre est dignaque ferre Iouem."
            },
            {
                "verse": "O quales risus, o quales iactat ocellos!"
            },
            {
                "verse": "Candida sunt totis lilia mixta genis."
            },
            {
                "verse": "O te felicem, quem fecerit illa maritum,"
            },
            {
                "verse": "Si scisses tantis utier ipse bonis!"
            },
            {
                "verse": "Scribere me iussit tantum generosa Talya;"
            },
            {
                "verse": "Cum volet hec iterum dicere plura uelim."
            }
        ],
        [
            {
                "verse": "Vis agitem causas et dicis: \"maxima res est"
            },
            {
                "verse": "Et multum argenti res dabit ista tibi.\""
            },
            {
                "verse": "Magnum opus est, Quinti, mendacem uendere linguam;"
            },
            {
                "verse": "Plus tamen argenti fenoris archa feret."
            }
        ],
        [
            {
                "verse": "Dii tibi dent longam, Cesar, cum coniuge uitam;"
            },
            {
                "verse": "Dii mihi dent et tu queque rogare uelim."
            }
        ],
        [
            {
                "verse": "Lumina semper cur tua plorant,"
            },
            {
                "verse": "Anna? Nouem ter non trahis annos,"
            },
            {
                "verse": "Dormis et altas improba noctes;"
            },
            {
                "verse": "Allia uitas nec faba ledit"
            },
            {
                "verse": "Nullaque peior res tua facta est."
            },
            {
                "verse": "Flere quid est quod te facit, Anna?"
            },
            {
                "verse": "Pocula siccas plena colino"
            },
            {
                "verse": "Aut nimium te subdis amico."
            },
            {
                "verse": "Uera ne dicam? (dicere fas est):"
            },
            {
                "verse": "Et bene potas et male dormis."
            }
        ],
        [
            {
                "verse": "Quid faciam, quid sim, perquirit quisquis amat me;"
            },
            {
                "verse": "O utinam nulli notus in orbe forem!"
            },
            {
                "verse": "Nam quid ego his dicam? Nil sum, nil scribo lego ue,"
            },
            {
                "verse": "Nil facio, quamquam dormio et edo, bibo."
            },
            {
                "verse": "\"Macte tibi uirtute, sat est\", dicent Epycuri,"
            },
            {
                "verse": "Stoicide his meme moribus esse suem."
            },
            {
                "verse": "Quid nunc, Bossini, nostris dicemus amicis,"
            },
            {
                "verse": "Quorum me uellet quilibet esse deum?"
            },
            {
                "verse": "Unicus ex illis, minor est cui sensus, eunti"
            },
            {
                "verse": "\"Heu mihi\" tristis ait \"quo periturus abis?"
            },
            {
                "verse": "Otia magniloquos oblectat sola poetas;"
            },
            {
                "verse": "Castra die Cesar qualibet ipse mouet."
            },
            {
                "verse": "Quid facies illic? Uino indulgere ciboque"
            },
            {
                "verse": "Nescis et in sancta uiuere pace cupis.\""
            },
            {
                "verse": "Non suus ille fuit sermo, diuinus haberi"
            },
            {
                "verse": "Debuit: ora mouet simpliciora deus."
            },
            {
                "verse": "Sic Helenus fratrem frustra et Cassandra monebant:"
            },
            {
                "verse": "Quid facerem suasit cetera turba magis."
            },
            {
                "verse": "Hec ego cur dicam, nostri lux splendor et eui,"
            },
            {
                "verse": "Accipe; nam de me te Basilea petet."
            },
            {
                "verse": "Illic me Pylades, illic me obseruat Orestes,"
            },
            {
                "verse": "Nursia querentes noscere que mea sit."
            },
            {
                "verse": "\"His uidi Enean, dexteram tetigi, sed erat qui"
            },
            {
                "verse": "Nec qui sit, nouit\" dicito \"nec quid agat."
            },
            {
                "verse": "Consilio fretus uestro se perdidit ille,"
            },
            {
                "verse": "Carmina qui poterat scribere multa domi.\""
            }
        ],
        [
            {
                "verse": "Vir constans animi, uir celo dignus et astris"
            },
            {
                "verse": "Siquis erit, certe tu, Chyemensis, eris."
            },
            {
                "verse": "Cur te Cesar amat, nisi quod te semper eundem"
            },
            {
                "verse": "Repperit et pure mentis habere fidem?"
            },
            {
                "verse": "Est tibi munda manus, generoso pectus honesto"
            },
            {
                "verse": "Incoctum, musis mens et amica tua est."
            },
            {
                "verse": "Sic regi carus, sic es quasi fidus Achates"
            },
            {
                "verse": "Archanique tibi creditur omne genus."
            },
            {
                "verse": "Ergo age, uir nostro quo non est sanctior euo,"
            },
            {
                "verse": "Ecclesiam uerbo, mente manuque iuua."
            }
        ],
        [
            {
                "verse": "Pastor in etrusca pendentis rupe Cortone,"
            },
            {
                "verse": "Qui populis frenum ponere uoce soles,"
            },
            {
                "verse": "Magna tibi est, fateor, servati fama Boeti"
            },
            {
                "verse": "Nec minor est menti quod sua dicta tenes."
            },
            {
                "verse": "Cur tamen hun vendis, cum te vexare Panormi"
            },
            {
                "verse": "Nulla queat vivo presule cura cibi?"
            },
            {
                "verse": "Vende prius vestes et mulam vende rebellem:"
            },
            {
                "verse": "Possideat vatem nulla taberna tuum."
            },
            {
                "verse": "Non minor hic Seneca est, Lucanum quere sub isto:"
            },
            {
                "verse": "Cur abeat pluteis tanta minerva tuis?"
            },
            {
                "verse": "Nuper et hic una dum mecum nocte fuiset,"
            },
            {
                "verse": "\"Proh!\" dixit \"nostin qui meus est dominus?\""
            },
            {
                "verse": "Cum retuli \"nosco\", \"uah! Quantum decidit\" inquit;"
            },
            {
                "verse": "\"Nam scio quod me vult vendere nescio cui.\""
            },
            {
                "verse": "Sic ait et lachrimis vultum madefecit obortis"
            },
            {
                "verse": "Et fieri pro se verba rogavit inops."
            },
            {
                "verse": "Nescio quid dicam. Qui dia poemata vendit"
            },
            {
                "verse": "- hoc tantum dicam - creditur esse miser."
            }
        ],
        [
            {
                "verse": "Siquid peccatum est, veniam concede petenti"
            },
            {
                "verse": "Et scripto indulge, quod sine felle fuit."
            },
            {
                "verse": "Vincat amicitie fedus, vincantur et hi, qui"
            },
            {
                "verse": "Inter nos querunt ponere discidium."
            },
            {
                "verse": "Lingua loquax nocuit, sed tu contemne loquaces:"
            },
            {
                "verse": "Scomma meum non est, sed fuit ille iocus."
            },
            {
                "verse": "Siqua tamen nostri pupugit te urtica libelli,"
            },
            {
                "verse": "Da veniam calamo: mens sine felle fuit."
            }
        ],
        [
            {
                "verse": "Obambulat mille passus milia in die solo,"
            },
            {
                "verse": "Ut ait, et instat et precatur, ut credam."
            },
            {
                "verse": "Quis adeo dementiri, quis potest tantum"
            },
            {
                "verse": "Bibisse, credi ut sibi putet? Polonus ne?"
            },
            {
                "verse": "Polonus est tam leviter, ut bibit, mendax."
            }
        ],
        [
            {
                "verse": "Edere post vitam credo te velle libellos"
            },
            {
                "verse": "Et solum cineri consulvisse tuo."
            },
            {
                "verse": "Plena laboratis servantur scrinia libris"
            },
            {
                "verse": "Et tua nemo legit carmina, nemo videt."
            },
            {
                "verse": "Desipis in reliquis; hac miror parte. Quid est quod"
            },
            {
                "verse": "Et sapis et non vis cernier esse quod es?"
            }
        ],
        [
            {
                "verse": "Optabam tibi milies talentum."
            },
            {
                "verse": "Dixisti mihi: nil dares abinde."
            },
            {
                "verse": "O verax nimium nimisque stulte!"
            },
            {
                "verse": "Me verbis poteras tuis ligare,"
            },
            {
                "verse": "Ut non tam cito qui fores pateres;"
            },
            {
                "verse": "Sed postquam mihi nulla partienda"
            },
            {
                "verse": "Que pro te cupimus, Pero, putasti:"
            },
            {
                "verse": "Optabo tibi mille scorpiones."
            }
        ],
        [
            {
                "verse": "Venator leporum cervisque fugacibus hostis,"
            },
            {
                "verse": "Cantor apollineus hac requiescit humo."
            },
            {
                "verse": "Natus in Helvetiis, Coppi cognomine notus,"
            },
            {
                "verse": "Doctus et arte pile, doctus et arte lyre."
            },
            {
                "verse": "Vita quidem fugit, sed vivet fama per evum:"
            },
            {
                "verse": "Spiritus ex vita premia digna feret."
            }
        ],
        [
            {
                "verse": "Egrotus nostra fuerat vir notus in urbe,"
            },
            {
                "verse": "Cui sine nulla dabat pocula mater aqua."
            },
            {
                "verse": "Illi durus erat Baccus cum flumine et inquit:"
            },
            {
                "verse": "\"Fas ne seorsum ut hec pocula bina bibam?\""
            },
            {
                "verse": "Annuit optanti custos. Ille impiger hausit"
            },
            {
                "verse": "Que coram astabant pura Falerna prius."
            },
            {
                "verse": "\"Sumenda est\" inquit \"post hec decocta\" minister."
            },
            {
                "verse": "Eger ait: \"nequeo; desine: non sitio.\""
            }
        ],
        [
            {
                "verse": "Sis licet ingenuus clarisque parentibus ortus:"
            },
            {
                "verse": "Esse tamen vel sic bestia magna potes."
            },
            {
                "verse": "Adde decus patrie, claros tibi sume propinquos:"
            },
            {
                "verse": "Esse tamen vel sic bestia magna potes."
            },
            {
                "verse": "Sint tibi divitie, sit larga et munda suppellex:"
            },
            {
                "verse": "Esse tamen vel sic bestia magna potes."
            },
            {
                "verse": "Sis doctus quamvis, sis iure instructus utroque:"
            },
            {
                "verse": "Esse tamen vel sic bestia magna potes."
            },
            {
                "verse": "Denique quicquid eris: nisi sit prudentia tecum,"
            },
            {
                "verse": "Magna quidem, dico, bestia semper eris."
            },
            {
                "verse": "Nosse deum sapere est, et magnum noscere sese;"
            },
            {
                "verse": "Noscenda est vite causa cuique sue:"
            },
            {
                "verse": "Quid dandum patrie, quid amicis quid ve propinquis"
            },
            {
                "verse": "Et qui sint lingue quique manusque modi."
            },
            {
                "verse": "Da mihi decoctum generoso pectus honesto:"
            },
            {
                "verse": "Sic aliquid titulos nobilitatis erit."
            }
        ],
        [
            {
                "verse": "Franciscus Veneti dux et tutela senatus"
            },
            {
                "verse": "Qui fueram: parvus me lapis iste tegit."
            },
            {
                "verse": "Eloquio valui (fas est me dicere de me,"
            },
            {
                "verse": "Post obitum nullus si mihi livor obest)."
            },
            {
                "verse": "Me duce que fuerat Venetis incognita tellus"
            },
            {
                "verse": "Iam patet: imperii terminus Abdua iam est."
            },
            {
                "verse": "Non me dux Ligurum, non armis Genua vicit,"
            },
            {
                "verse": "Victa sub auspitiis sed fuit illa meis."
            },
            {
                "verse": "Quid modo sim, queris? Nil sum, sed gloria reges"
            },
            {
                "verse": "Si iuvat extinctos, me quoque fama iuvat."
            }
        ],
        [
            {
                "verse": "Rector astrorum deus et superne"
            },
            {
                "verse": "Molis, in terris hodie videri"
            },
            {
                "verse": "Passus, ut culpas veteris parentis"
            },
            {
                "verse": "Demere posses,"
            },
            {
                "verse": "Virgo te mundo genuit beata,"
            },
            {
                "verse": "Bos tibi laudes asinusque prebent,"
            },
            {
                "verse": "Turba pastorum celebrat choreas"
            },
            {
                "verse": "Gaudia fundens."
            },
            {
                "verse": "O genus vanum scelerisque custos"
            },
            {
                "verse": "Iuda, cur cecis oculis avorum"
            },
            {
                "verse": "Crimen amplectens sequeris malignum"
            },
            {
                "verse": "Semper et erras?"
            },
            {
                "verse": "Tuque gentilis, tenebris inherens"
            },
            {
                "verse": "Cur deos frustra celebras nefandos?"
            },
            {
                "verse": "Iste te fecit puer et creavit:"
            },
            {
                "verse": "De sibi laudem."
            },
            {
                "verse": "Pacis in terris chorus angelorum"
            },
            {
                "verse": "Nunciat tempus, bona cui voluntas."
            },
            {
                "verse": "O puer, quantis venerare signis,"
            },
            {
                "verse": "Dum venis ad nos."
            },
            {
                "verse": "Stella iam reges movet ex eois"
            },
            {
                "verse": "Partibus, quo te venerentur unum,"
            },
            {
                "verse": "Turis ac mirre tibi deferentes"
            },
            {
                "verse": "Munus et auri."
            },
            {
                "verse": "Ergo te nostre quoniam salutis"
            },
            {
                "verse": "Causa perduxit, miserere parve"
            },
            {
                "verse": "Plebis et nostris precibus, rogamus,"
            },
            {
                "verse": "Annue, Christe."
            },
            {
                "verse": "Da bonam nobis, puer alme, pacem;"
            },
            {
                "verse": "Sit tibi regis populique cura,"
            },
            {
                "verse": "Ut viam semper teneant placentem"
            },
            {
                "verse": "Rex tibi celi."
            }
        ],
        [
            {
                "verse": "Hic, Leonarde, iaces, aretine gloria gentis,"
            },
            {
                "verse": "Qui fueras nostro primus in eloquio."
            },
            {
                "verse": "Pontificis summi tractasti scrinia quondam,"
            },
            {
                "verse": "Hinc florentinus que voluit populus."
            },
            {
                "verse": "Grecus Aristoteles legitur te dante Latinus,"
            },
            {
                "verse": "Prima etiam per te Punica bella patent."
            },
            {
                "verse": "Plutarcus latias per te migravit in oras,"
            },
            {
                "verse": "Qui grecis italos comparat arte viros."
            },
            {
                "verse": "Tu florentinas acies et prelia nostri"
            },
            {
                "verse": "Temporis ornasti: nunc sine voce iaces."
            },
            {
                "verse": "Stat sua cuique dies: nulli fas vincere fatum:"
            },
            {
                "verse": "Vita tamen post hanc altera maior erit."
            },
            {
                "verse": "Qui bene conuixit, letus petit astra, malosque"
            },
            {
                "verse": "Orcus habet mestos: sic deus ire iubet."
            },
            {
                "verse": "Ergo tibi magne semper virtutis amanti"
            },
            {
                "verse": "Gratior est obitus quam tibi vita fuit."
            }
        ],
        [
            {
                "verse": "Hic Alexander ego iaceo. Cognosce, viator,"
            },
            {
                "verse": "Te rogo, qui fuerim, te rogo, qui ve siem."
            },
            {
                "verse": "Dux ego Mazovie fueram presulque Tridenti,"
            },
            {
                "verse": "Non bene romane presbyter ecclesie."
            },
            {
                "verse": "Vermibus esca modo trador: iam corpora corpus"
            },
            {
                "verse": "Plura meum saciat: sic caro queque cadit."
            },
            {
                "verse": "Quicquid vivendo merui iam prefero. Sed vos"
            },
            {
                "verse": "Discite, mortales, actibus esse pii."
            }
        ],
        [
            {
                "verse": "Hic Alexander ego iaceo. Cognosce, viator,"
            },
            {
                "verse": "Te rogo, qui fuerim, te rogo, quive siem."
            },
            {
                "verse": "Dux ego Mazovie fueram presulque Tridenti,"
            },
            {
                "verse": "Mox Aquilegia sede potitus eram."
            },
            {
                "verse": "Huc me concilii duxit legatio, postquam"
            },
            {
                "verse": "Romane fueram presbyter ecclesie."
            },
            {
                "verse": "Me sibi prepositum vidit preclara Bienna:"
            },
            {
                "verse": "Quis modo vel tantis gaudeat in titulis?"
            },
            {
                "verse": "Te, Friderice, soror genuit mea, tu modo regnas"
            },
            {
                "verse": "Imperiumque regis; sum modo pulvis ego."
            },
            {
                "verse": "Me vermes edere truces; iam corpora corpus"
            },
            {
                "verse": "Plura meum saciat: sic caro queque cadit."
            }
        ],
        [
            {
                "verse": "Hic Alexander ego iaceo. Cognosce, viator,"
            },
            {
                "verse": "Te rogo, qui fuerim, te rogo, quid ve siem."
            },
            {
                "verse": "Dux ego Mazovie fueram presulque Tridenti,"
            },
            {
                "verse": "Mox Aquilegia sede potitus eram."
            },
            {
                "verse": "Huc me concilii duxit legatio, postquam"
            },
            {
                "verse": "Romane fueram presbyter ecclesie."
            },
            {
                "verse": "Me sibi prepositum vidit preclara Wienna:"
            },
            {
                "verse": "Quis modo vel tantis gaudeat in titulis?"
            },
            {
                "verse": "Te, Friderice, soror genuit mea, tu modo regnas"
            },
            {
                "verse": "Imperiumque regis; sum modo pulvis ego."
            },
            {
                "verse": "Me vermes edere truces; iam corpora corpus"
            },
            {
                "verse": "Plura meum saciat: sic caro queque cadit."
            },
            {
                "verse": "Dux Alberte, mihi nepos, si quando sepulcrum"
            },
            {
                "verse": "Ante meum venies, porrige vota Deo."
            },
            {
                "verse": "Mille quadringentis post Christi messibus ortum"
            },
            {
                "verse": "Lustraque post obii non bene plena novem."
            },
            {
                "verse": "Quidquid vivendo merui, iam prefero. Sed vos"
            },
            {
                "verse": "Discite, mortales, actibus esse piis."
            }
        ],
        [
            {
                "verse": "Quid tibi tandem, scelerate, queris?"
            },
            {
                "verse": "Quid petis, fallax homo, quid requiris"
            },
            {
                "verse": "Immemor, qua te pietate Christus"
            },
            {
                "verse": "Querat ametque?"
            },
            {
                "verse": "Venit in mundum soboles Tonantis"
            },
            {
                "verse": "Et, licet celum regeret supernum,"
            },
            {
                "verse": "Ex deo servuus voluit videri"
            },
            {
                "verse": "Carnis in umbra."
            },
            {
                "verse": "Tu, cinis putris, fugienda pestis,"
            },
            {
                "verse": "Alta deposcis, miserande vermis,"
            },
            {
                "verse": "Ut parem credas habuisse nullum,"
            },
            {
                "verse": "Terra tumescis."
            },
            {
                "verse": "Ille carnalem pius in parentem"
            },
            {
                "verse": "Quos decet cunctos referens honores"
            },
            {
                "verse": "Sabbatum nunquam violavit unum"
            },
            {
                "verse": "Semper honestus."
            },
            {
                "verse": "Tu patris iussus fugis atque matris,"
            },
            {
                "verse": "Festa peccatis violas nefandis"
            },
            {
                "verse": "Et deum, qui te reparavit, horres"
            },
            {
                "verse": "Demone peior."
            },
            {
                "verse": "Ille ieunans domuit superbum"
            },
            {
                "verse": "Spiritum carnis, cibus atque potus"
            },
            {
                "verse": "Illius corpus fuit ad regendum: ut"
            },
            {
                "verse": "Viveret edit."
            },
            {
                "verse": "Tu madens vino Veneri parentas,"
            },
            {
                "verse": "Nulla te Bacchi Cererisque possunt"
            },
            {
                "verse": "Dona vorantem satiare: ventri"
            },
            {
                "verse": "Vivis amicus."
            },
            {
                "verse": "Ille sermones habuit modestos"
            },
            {
                "verse": "Et docens sedes iter ad beatas,"
            },
            {
                "verse": "Quo suos quivis repararet actus,"
            },
            {
                "verse": "Ordine dixit."
            },
            {
                "verse": "Tu vel infesta, venenate, lingua"
            },
            {
                "verse": "Proximum carpis, superos lacessis,"
            },
            {
                "verse": "Fabulas crebro referens inanes"
            },
            {
                "verse": "Turpia narras."
            },
            {
                "verse": "Ille nullius bona cuncupivit"
            },
            {
                "verse": "Et manus odit nimium cruentas,"
            },
            {
                "verse": "Pauperem duxit coluitque vitam"
            },
            {
                "verse": "Pacis amator."
            },
            {
                "verse": "Tu rapis quicquid potes et cruorem"
            },
            {
                "verse": "Appetis fratrum, scelus omne parvum,"
            },
            {
                "verse": "Dives ut fias, reputas, ubique"
            },
            {
                "verse": "Prelia misces."
            },
            {
                "verse": "Disce te quanti, miserande, fecit"
            },
            {
                "verse": "Ille, qui vinclis voluit teneri,"
            },
            {
                "verse": "Ut tibi summam pareret quietem"
            },
            {
                "verse": "Ductus ad Annam."
            },
            {
                "verse": "Cesus est illic alapis magister"
            },
            {
                "verse": "Et redargutus dominus deorum,"
            },
            {
                "verse": "Nocte mox tota trahitur per urbem"
            },
            {
                "verse": "Discruciandus."
            },
            {
                "verse": "Iudici Caiphe datur audiendus,"
            },
            {
                "verse": "In deum testes qui citat malignos,"
            },
            {
                "verse": "Dicitur victus reus, et Pylato"
            },
            {
                "verse": "Mittitur illinc."
            },
            {
                "verse": "Hinc ad Herodem rapitur videndus,"
            },
            {
                "verse": "Purpura sumpta redit ad Pylatum"
            },
            {
                "verse": "Qui, licet nullum videat reatum,"
            },
            {
                "verse": "Iudicium fert."
            },
            {
                "verse": "Innocens agnus manet ad tribunal"
            },
            {
                "verse": "Quem flagris cesum, ferat ut coronam"
            },
            {
                "verse": "Spineam cogunt vicibusque pulsant"
            },
            {
                "verse": "Corpus honestum."
            },
            {
                "verse": "Conspuunt vultus oculosque fedant."
            },
            {
                "verse": "Astur ut raptam laniat columbam"
            },
            {
                "verse": "Membra celestis speciosa regis"
            },
            {
                "verse": "Dilaniantur."
            },
            {
                "verse": "Nec movet turbas speculum doloris,"
            },
            {
                "verse": "Clamitant cuncti crucis esse dignum:"
            },
            {
                "verse": "\"Solve latronem, crucifige Christum,"
            },
            {
                "verse": "Cesaris hostem\"."
            },
            {
                "verse": "Dum crucem gestans trahitur necandus,"
            },
            {
                "verse": "Obviam fertur lachrimosa mater,"
            },
            {
                "verse": "Que suis tundens manibus pudica"
            },
            {
                "verse": "Pectora clamat:"
            },
            {
                "verse": "\"Nate, quo pergis, periture? Quis te"
            },
            {
                "verse": "In modum talem laniavit hostis?"
            },
            {
                "verse": "Te, meum pignus, nequeo videre:"
            },
            {
                "verse": "Respice matrem."
            },
            {
                "verse": "Te meus venter tulit, has papillas"
            },
            {
                "verse": "Suxeras quondam, generose fili:"
            },
            {
                "verse": "Me tuam spernis refugisque matrem?"
            },
            {
                "verse": "Respice que sim."
            },
            {
                "verse": "O truces, seve rabidque gentes,"
            },
            {
                "verse": "Quo meum fertis genitumque dei?"
            },
            {
                "verse": "Nil mali fecit. Sinite, heu, meum me"
            },
            {
                "verse": "Tangere natum.\""
            },
            {
                "verse": "Ille submissus oculis abibat,"
            },
            {
                "verse": "Ad locum venit crucis, atque nudus"
            },
            {
                "verse": "Et duos inter positus latrones"
            },
            {
                "verse": "Fertur in altum."
            },
            {
                "verse": "Inde sub ligno sitiens acetum"
            },
            {
                "verse": "Felque gustavit. Latus est apertum"
            },
            {
                "verse": "Lancea: sanguis fluit atque lympha"
            },
            {
                "verse": "Matre vidente."
            },
            {
                "verse": "Probra quid dicam referamque multa?"
            },
            {
                "verse": "\"Se deo fecit genitum, sit ita,\""
            },
            {
                "verse": "Clamitant plures, \"alios beavit:"
            },
            {
                "verse": "Se modo salvet.\""
            },
            {
                "verse": "O Iesu, quantu, genus hoc amasti"
            },
            {
                "verse": "Perfidum, quod ne moreretur, ipse"
            },
            {
                "verse": "Pergis ad mortem. Moriendo nostra"
            },
            {
                "verse": "Morte levas nos."
            },
            {
                "verse": "Sic, homo, pro te patitur redemptor:"
            },
            {
                "verse": "Tu quasi surdus penitusque cecus"
            },
            {
                "verse": "Gratiam pendis nihil esse talem"
            },
            {
                "verse": "Crimine plenus."
            },
            {
                "verse": "Corrigas vitam; venit hora tandem."
            },
            {
                "verse": "Quid facis tantis miser in tenebris?"
            },
            {
                "verse": "Ad deum nunquam redis advocantem?"
            },
            {
                "verse": "Corrige mores."
            },
            {
                "verse": "Ipse qui verbum facio miser sum,"
            },
            {
                "verse": "Peior et magnas datus in ruinas;"
            },
            {
                "verse": "Nosco peccatum, scio quid gerendum:"
            },
            {
                "verse": "Negligo tempus."
            },
            {
                "verse": "Ni tuum prebes, deus, o favorem,"
            },
            {
                "verse": "Gratiam ni das homini perempto,"
            },
            {
                "verse": "Perditus labor miser ini gehennam"
            },
            {
                "verse": "Igne piandus."
            },
            {
                "verse": "Labitur quisquis sine te beari"
            },
            {
                "verse": "Queritat. Munus datur hoc ab alto."
            },
            {
                "verse": "Tu vocas quos vis: rogo me vocandis"
            },
            {
                "verse": "Adiice servis."
            },
            {
                "verse": "Da mihi lumen, videam quid egi,"
            },
            {
                "verse": "Da mihi fontem, lachrimis ut altis"
            },
            {
                "verse": "Iam mei plorem sceleris reatum"
            },
            {
                "verse": "Teque reposcam."
            },
            {
                "verse": "Non parem Paulo veniam requiro,"
            },
            {
                "verse": "Gratiam Petri neque posco, sed quam"
            },
            {
                "verse": "In crucis ligno dederas latroni"
            },
            {
                "verse": "Sedulus oro."
            },
            {
                "verse": "Iam deum versi rogitemus omnes,"
            },
            {
                "verse": "Qui neci nostram datus ob salutem"
            },
            {
                "verse": "Semper expectat reditum suorum,"
            },
            {
                "verse": "Ut veniam det."
            },
            {
                "verse": "Iam nimis duri fuimus, venite:"
            },
            {
                "verse": "Se reum nemo magis esse credat"
            },
            {
                "verse": "Quam pius nobis datus est redemptor"
            },
            {
                "verse": "Ethere ab alto."
            }
        ],
        [
            {
                "verse": "Que faciant hominem dicam tibi, Sexte, beatum:"
            },
            {
                "verse": "Tu stude, quo possis illa tenere modo."
            },
            {
                "verse": "Tota relicta tibi sit res, non parta labore,"
            },
            {
                "verse": "Non ingratus ager mensque quieta, velim."
            },
            {
                "verse": "Sit tibi lis nunquam, toga rara focusque peremnis,"
            },
            {
                "verse": "Prudens simplicitas, par sit amicicia;"
            },
            {
                "verse": "Vires ingenue semper corpusque salubre,"
            },
            {
                "verse": "Convictus facilis, mensa sine arte domi;"
            },
            {
                "verse": "Ebria ne nox sit, sed curis usque soluta,"
            },
            {
                "verse": "Non tristis coniunx, ipsa pudica tamen."
            },
            {
                "verse": "Quod sis esse velis nec plus maioraque malis,"
            },
            {
                "verse": "Summum non optes, non metuasque diem."
            },
            {
                "verse": "Hec te cum musis felicem reddere possunt,"
            },
            {
                "verse": "Sed sine fortuna nemo beatus erit."
            }
        ],
        [
            {
                "verse": "Non mihi divitias Priami peto, Sexte, Mide ve,"
            },
            {
                "verse": "Sed tamen et dici dives et esse volo."
            },
            {
                "verse": "Dives erit vulgo quisquis nummatus habetur;"
            },
            {
                "verse": "Stoicus at poterit dives habere nihil."
            },
            {
                "verse": "Nos aliter volumus, nos inter utrunque volamus:"
            },
            {
                "verse": "Nec volo quod modicum est nec volo quod nimium est"
            },
            {
                "verse": "Dent mihi mentis opes superi corpusque salubre"
            },
            {
                "verse": "Castaque sit coniunx, leta decensque mihi."
            },
            {
                "verse": "Sat fuerit parvi si sim possessor agelli,"
            },
            {
                "verse": "Sufficiat vite qui dare cuncta mee."
            },
            {
                "verse": "Parva domus, tantum pellat que frigus et imbres"
            },
            {
                "verse": "Et quam cum musis querat Apollo novem."
            },
            {
                "verse": "Tum felix, tum dives ero, tum, Sexte, beatus"
            },
            {
                "verse": "Eiusdem socius si mihi mentis erit."
            }
        ],
        [
            {
                "verse": "Petre, nihil scribis: mihi nil quoque scribere mens est,"
            },
            {
                "verse": "Ut videam possit quis tacuisse magis."
            },
            {
                "verse": "Plurima te turbant et nos exempla: quid ergo"
            },
            {
                "verse": "Aut tu iam facies aut ego iam faciam?"
            },
            {
                "verse": "Cum mihi sis Pylades, cum sim tibi, dicis, Orestes:"
            },
            {
                "verse": "Res erit indicii nos reticere mali."
            },
            {
                "verse": "Sed ne quis nostri damnare silentia possit,"
            },
            {
                "verse": "Sis tu Laertis, sim Telamonis ego."
            }
        ],
        [
            {
                "verse": "Cuius eris munus vel quo sub vindice tutus"
            },
            {
                "verse": "Esse, libelle, potes? Elige iam dominum,"
            },
            {
                "verse": "Ne, si solus eas, nigra capiare culina,"
            },
            {
                "verse": "Detur et ut tergas uda patella tibi,"
            },
            {
                "verse": "Vel si maiorem cogaris adire tabernam,"
            },
            {
                "verse": "Thuris vel piperis inde cucullus eas."
            },
            {
                "verse": "\"Mitte Ravennatis\" dicis \"me pronus in edes:"
            },
            {
                "verse": "Bartholomeus erit dux Rovarella mihi."
            },
            {
                "verse": "Artibus hic grece madidus latieque Minerve"
            },
            {
                "verse": "Pontificis summi scrinia solus adit.\""
            },
            {
                "verse": "Et sapis et certe melius tibi consulis: hic est"
            },
            {
                "verse": "Unus, qui tutum reddere te valeat."
            },
            {
                "verse": "Nunc exire licet, cedro licet ire perunctum,"
            },
            {
                "verse": "Splendentem gemine frontis honore tue."
            },
            {
                "verse": "Iam cocco rubeas, velet te purpura, pictis"
            },
            {
                "verse": "Iam bullis fas est luxuriere novis."
            },
            {
                "verse": "Perge nec o tanto timeas sub vindice quenquam:"
            },
            {
                "verse": "Iam volitare potes queque per ora virum."
            }
        ]
    ]
}