{
    "author": "Manilio Cabacio Rallo",
    "title": "carmina",
    "url": "http://www.poetiditalia.it/texts/CABACIO|carm|001",
    "text": [
        [
            {
                "verse": "Ergo aliis alios nectis, Fortuna, labores"
            },
            {
                "verse": "Exiliique mei damna iterata iuuant?"
            },
            {
                "verse": "Semper ut ignotas lustrem uagus aduena terras"
            },
            {
                "verse": "Nec locus aut fesso sit mihi certa quies"
            },
            {
                "verse": "Nec natale solum, Sparten, nec laeta reuisam"
            },
            {
                "verse": "Eurotas uitreis quae loca sulcat aquis"
            },
            {
                "verse": "Quaeque coronato residens Victoria curru"
            },
            {
                "verse": "Asseruit, facili saepe adiitque rota,"
            },
            {
                "verse": "Apta magis dare iura uiris quam commoda fraudi"
            },
            {
                "verse": "Et loca natiuis suspicienda bonis:"
            },
            {
                "verse": "Hic ubi tergemino Ledae bona pignora partu"
            },
            {
                "verse": "Iuncta per alternas fata tulere uices"
            },
            {
                "verse": "Et meruere polum, prensas ne nocte carinas"
            },
            {
                "verse": "Obrueret saeuo saeua procella mari."
            },
            {
                "verse": "Hei mihi, cur merui dulces fugisse penatis?"
            },
            {
                "verse": "Infelix patria cur procul isse mea?"
            },
            {
                "verse": "Cur terere hoc aeui totis inglorius annis?"
            },
            {
                "verse": "Cur saepe imperio deteriore premi?"
            },
            {
                "verse": "Et possum lucemque pati caelumque uidere?"
            },
            {
                "verse": "Nec generi obprobrium iam pudet esse meo?"
            },
            {
                "verse": "O nimium nostro damnatos tempore mores!"
            },
            {
                "verse": "O uitae nimium tempora longa meae!"
            },
            {
                "verse": "Qua licuit nasci cur non hac lege resoluor?"
            },
            {
                "verse": "An mihi longa dies sic placitura uenis?"
            },
            {
                "verse": "Tunc poteras placuisse tamen, cum celsa Corinthi"
            },
            {
                "verse": "Moenia ab Isthmiaco robore tuta forent"
            },
            {
                "verse": "Et steterat Danaum imperium concussaque dextra"
            },
            {
                "verse": "Nondum barbarica Graecia tota fuit."
            },
            {
                "verse": "Nunc mihi, cui non gentis honos, non census auitus"
            },
            {
                "verse": "Nec stat materno stemmate fulta domus,"
            },
            {
                "verse": "Et superesse patri nimium est miserabile, uictis"
            },
            {
                "verse": "Viuere uel paruo tempore supplicium."
            },
            {
                "verse": "Vix tulit Anchises Troiae superasse ruenti,"
            },
            {
                "verse": "Vix manibus profugos sustinuisse Lares."
            },
            {
                "verse": "Quis Priamo dulcem post diruta Pergama uitam"
            },
            {
                "verse": "Dixerit aut quis non Astyanacta senem?"
            },
            {
                "verse": "Ipse etiam plenis uideor iam grandior annis."
            },
            {
                "verse": "Aspice, natali quid sit abesse solo."
            },
            {
                "verse": "Nam licet in toto uernet mihi corpore sanguis,"
            },
            {
                "verse": "Ruga neque integram findat hiulca cutem"
            },
            {
                "verse": "Nec mihi pallentes macies grauis implicet artus,"
            },
            {
                "verse": "Conspuat et nigram nulla senecta comam,"
            },
            {
                "verse": "Obstat onus tamen exilii meque opprimit annis,"
            },
            {
                "verse": "Naturae numeris nec sinit ire parem."
            },
            {
                "verse": "Hinc et spinosae lacero de pectore curae"
            },
            {
                "verse": "Proueniunt, similis luxuriatque dolor"
            },
            {
                "verse": "Aridaque exsuctis stupor obsidet ossa medullis,"
            },
            {
                "verse": "Plurimus et uenis nil nisi languor inest."
            },
            {
                "verse": "Hinc patrii cecidere animi Spartanaque uirtus"
            },
            {
                "verse": "Fracta iacet, laus hinc, hinc mihi sordet honos."
            },
            {
                "verse": "Hinc etiam duro studium est placuisse tyranno,"
            },
            {
                "verse": "Seruorum hinc uario iungor et ipse gregi,"
            },
            {
                "verse": "Nam quos Euphratesque tulit, quos misit"
            },
            {
                "verse": "Orontes, Hos comites uitae cogor habere meae."
            },
            {
                "verse": "Conferimur conorque rudes effingere mores,"
            },
            {
                "verse": "Sat bene nec solitus comprimit ora pudor"
            },
            {
                "verse": "Iamque malo spreuit natura imbuta decorum,"
            },
            {
                "verse": "Iam studia in mores longa abiere nouos."
            },
            {
                "verse": "Occidat imperio qui se summisit herili,"
            },
            {
                "verse": "Flexit et indigno libera colla iugo,"
            },
            {
                "verse": "Primus et ignoto patria procul anxius orbe"
            },
            {
                "verse": "Amissas uoluit quaerere semper opes:"
            },
            {
                "verse": "Illi Tantaleusque liquor Titiique uolucris,"
            },
            {
                "verse": "Quaecumque et Stygio fabula ficta lacu,"
            },
            {
                "verse": "Illi nuda fames, illi data uilis egestas"
            },
            {
                "verse": "Et comes anxietas perpetuusque dolor"
            },
            {
                "verse": "Nec uoti spes ulla fuit non mixta timore,"
            },
            {
                "verse": "Vlla nec a solido dempta labore dies."
            },
            {
                "verse": "Ah, nimium stultus fragilis qui tempora uitae"
            },
            {
                "verse": "Seruitii duro contudit usque iugo!"
            },
            {
                "verse": "Nos quoque ab exemplo, fateor, peccauimus illo"
            },
            {
                "verse": "Sed culpam melior causa secuta meam est"
            },
            {
                "verse": "Vtque reus dicar, facili sic crimine soluor"
            },
            {
                "verse": "Et peccasse minus cum ratione piget."
            },
            {
                "verse": "Quid facerem cui nulla domi fortuna reperta est?"
            },
            {
                "verse": "Seruitio uolui damna leuare graui."
            },
            {
                "verse": "Non tamen ut gemmis serui potiremur et auro"
            },
            {
                "verse": "Sufficeretue nouas citrea mensa dapes"
            },
            {
                "verse": "Sed quo Pierio Liber mox redderet antro"
            },
            {
                "verse": "Nec ieiuna suum Musa recuset onus,"
            },
            {
                "verse": "Posset at auratos crines laudare Licinnae"
            },
            {
                "verse": "Et satura argutum condere amoris opus,"
            },
            {
                "verse": "Vt referat digitos, referat uaga lumina frontis"
            },
            {
                "verse": "Vtque decens surgat nixa pedem solea."
            },
            {
                "verse": "Hac sum militia teneris exercitus annis,"
            },
            {
                "verse": "Hac me fata, precor, consenuisse uelint."
            }
        ],
        [
            {
                "verse": "Pontane, antistes uatum, haec quos protulit aetas"
            },
            {
                "verse": "Quosque uetus doctis annumerauit auis,"
            },
            {
                "verse": "Quid me fortunae prostratum uulnere saeuae"
            },
            {
                "verse": "Ad tripodas Phoebi Pieridesque uocas"
            },
            {
                "verse": "Quidue animam uexare semel de pectore missam,"
            },
            {
                "verse": "Quid cineres pergis sollicitare meos?"
            },
            {
                "verse": "Vmbra ego sum similisque mei, si quaeris, imago"
            },
            {
                "verse": "Extructis superest sola relicta rogis."
            },
            {
                "verse": "Nec mihi laudis amor mansurae aut gloria famae,"
            },
            {
                "verse": "Omnia cum sensu quae periere meo."
            },
            {
                "verse": "Nec placet ingenium uigilataque munera mentis,"
            },
            {
                "verse": "Omnia cum patria quae cecidere mea,"
            },
            {
                "verse": "Cum prima cecidere mea quam Phoebus et omnis"
            },
            {
                "verse": "Pieridum fertur solam adamasse chorus,"
            },
            {
                "verse": "Solam posthabitis terra celebrasse marique"
            },
            {
                "verse": "Et solam culto plus coluisse polo."
            },
            {
                "verse": "Vos, dulces elegi, precor, o succurrite maesto"
            },
            {
                "verse": "Et mihi nunc flenti, flebile carmen, ades"
            },
            {
                "verse": "Dumque Helicon, dum Cirra simul defletur et unda"
            },
            {
                "verse": "Castalis aut sacri caetera sacra loci,"
            },
            {
                "verse": "Sufficite et lacrimas, fecunda et corda querelis"
            },
            {
                "verse": "Oraque uesana dilaceranda manu;"
            },
            {
                "verse": "Neu lugens uincar Niobes planctuque sororum,"
            },
            {
                "verse": "Quas grauis in ramos uerterat ante dolor."
            },
            {
                "verse": "Efficite ut misero felix primusque dolore"
            },
            {
                "verse": "Dicar per lacrimas: sic ego notus ero."
            },
            {
                "verse": "Flere tuos ergo incipiam, mea Graecia, casus,"
            },
            {
                "verse": "Nempe reformidat linguaque corque mihi."
            },
            {
                "verse": "Arguar inuisae sed ne cessisse ruinae,"
            },
            {
                "verse": "Hoc tibi de maesto pectore carmen habe,"
            },
            {
                "verse": "Quod referat cunctis obliuiscentibus aeuo"
            },
            {
                "verse": "Quantus erat noster te pereunte dolor."
            },
            {
                "verse": "Heu patria, heu quondam diuum domus alta tropaeis,"
            },
            {
                "verse": "Persidis atque animis altior ipsa tuis,"
            },
            {
                "verse": "Quam gelidus Strymon, lato quam gurgite Ganges"
            },
            {
                "verse": "Vosque papyriferae pertimuistis aquae,"
            },
            {
                "verse": "Occiduaeque domus sensisti et inhospita Syrtis"
            },
            {
                "verse": "Vtraque feruenti scissaque terra freto."
            },
            {
                "verse": "Quae te, inquam, patria, o diuum sors inuida fati,"
            },
            {
                "verse": "Eripuit, faciem supposuitque suam,"
            },
            {
                "verse": "Ex miti finxitque feram? non uerba nec ora"
            },
            {
                "verse": "Certa refers habitu dissimulanda nouo,"
            },
            {
                "verse": "Ipsa sinu quaerenda tuo nec nosceris ulli."
            },
            {
                "verse": "O, ubi nunc mores et nitor ille uetus?"
            },
            {
                "verse": "Nam ueluti obducta fuscantur sidera nube"
            },
            {
                "verse": "Perque hiemes turpis non bene ridet ager"
            },
            {
                "verse": "Depositaque coma sordescit in arbore ramus"
            },
            {
                "verse": "Pictaque non ullo flore renidet humus,"
            },
            {
                "verse": "Sic atrata manes postquam data barbara iura"
            },
            {
                "verse": "Sumis et est nusquam qui fuit ante color"
            },
            {
                "verse": "Iamque eadem patria es nobis atque hostica tellus."
            },
            {
                "verse": "Ignosce, heu, fasso da ueniamque precor."
            },
            {
                "verse": "Esse tamen mallem uel sic tuus, ampla niuosae"
            },
            {
                "verse": "Quam sata per saltus Pannoniaeque uehar"
            },
            {
                "verse": "Quamque iterem lenemque Ararim Rhodanumque sonantem"
            },
            {
                "verse": "Et repetam auriferi pinguia rura Tagi,"
            },
            {
                "verse": "Vt saltem uidear fato ueniente senexque"
            },
            {
                "verse": "Ante parentales oppetiisse deos"
            },
            {
                "verse": "Et nostros claudat cineres breuis urna meorum"
            },
            {
                "verse": "Mixtaque honoratis ossibus ossa cubent."
            },
            {
                "verse": "Cum dabitur felix reditus mihi rite litanti,"
            },
            {
                "verse": "Diis maris ante omnes hostia furua cadet."
            },
            {
                "verse": "Inde patris manes, quos urbs tegit alta Quirini,"
            },
            {
                "verse": "Eliciam multo lacte bonoque mero."
            },
            {
                "verse": "Sic pietas fines patrios comitata reuiset"
            },
            {
                "verse": "Adducens matri pignora cara meae,"
            },
            {
                "verse": "Dici quae debet felix, erepta quod ante"
            },
            {
                "verse": "Non doluit gentis fata cruenta suae"
            },
            {
                "verse": "Nec belli faciem horrendam nec uincta catenis"
            },
            {
                "verse": "Corpora nec positos uidit in igne deos"
            },
            {
                "verse": "Aut natos matri auulsos spoliataque passim"
            },
            {
                "verse": "Templa et adulteriis bis uiolanda malis."
            },
            {
                "verse": "Hic status, haec facies rerum mihi semper oberrans"
            },
            {
                "verse": "Tristia summissae lumina mentis habet"
            },
            {
                "verse": "Ingeniique adimit uires animumque fatigat,"
            },
            {
                "verse": "Fortior et clari lucta laboris abest."
            },
            {
                "verse": "Pegasides sordent et docti numina Phoebi"
            },
            {
                "verse": "Paenitet his sacris imposuisse manum."
            },
            {
                "verse": "Tu melius, Pontane, tua patriaque domoque"
            },
            {
                "verse": "Vtere. Quis patria sospite flere potest?"
            },
            {
                "verse": "Finge elegos grandiue polum complectere auena"
            },
            {
                "verse": "Et magnis notus sis quoque caelitibus."
            },
            {
                "verse": "Effice te fiat sapientia culta docente,"
            },
            {
                "verse": "Protinus et discat uerba Latina loqui."
            },
            {
                "verse": "Me sine, quem semper iussit Fortuna dolere,"
            },
            {
                "verse": "Squallentem putri delituisse situ."
            }
        ],
        [
            {
                "verse": "Diuorum genus et Medicae propago uerenda"
            },
            {
                "verse": "Stirpis, in aeternum suspiciende mihi"
            },
            {
                "verse": "Et nunquam posthac nostris reticende Camenis,"
            },
            {
                "verse": "Si modo grata queat Musa referre deos,"
            },
            {
                "verse": "Qui mihi nigrantes inter risere procellas"
            },
            {
                "verse": "Accensamque ultro concutiere facem"
            },
            {
                "verse": "Certatim astantes geminorum more Laconum,"
            },
            {
                "verse": "Ne nocturna meam solueret unda ratem"
            },
            {
                "verse": "Neu semper grauis indecorem Fortuna senectam"
            },
            {
                "verse": "Cogeret in turpi degere naufragio."
            },
            {
                "verse": "Pro quibus, o diuum genus indelebile Iuli,"
            },
            {
                "verse": "Depromptum hoc imo pectore carmen habe,"
            },
            {
                "verse": "Effudit quod Calliope dulcisque Euterpe,"
            },
            {
                "verse": "Cum mi animum flagrans corripuit studium"
            },
            {
                "verse": "Cumque retardantem monuit tibi reddere grates"
            },
            {
                "verse": "Cunctorum memor est quae dea Mnemosyne."
            },
            {
                "verse": "Haec quasi per lusum increpitans mihi \"Num mala\", dixit,"
            },
            {
                "verse": "\"Pocula Lethaei sunt tibi pota lacus"
            },
            {
                "verse": "An Marso argutum clausit cantamine guttur"
            },
            {
                "verse": "Conscia damnati saga magisterii?"
            },
            {
                "verse": "Si potes aetatis decus et data lucida terris"
            },
            {
                "verse": "Lumina neglecta subticuisse lyra,"
            },
            {
                "verse": "Si curis inuictum animum, si denique pectus,"
            },
            {
                "verse": "Hospitium cuius fasque fidesque colit,"
            },
            {
                "verse": "At saltem moueant benefacta et credita laudi"
            },
            {
                "verse": "Praemia ab impuro nuper adempta tuae,"
            },
            {
                "verse": "Qui risu Musis mendaci illudere suetus"
            },
            {
                "verse": "Vim sceleri inmensam conciliauit opum."
            },
            {
                "verse": "Ergo conceptum auspiciis felicibus olim"
            },
            {
                "verse": "Votum urge, Iano principiumque dica,"
            },
            {
                "verse": "Ne uanis uulgi rumoribus usque feraris"
            },
            {
                "verse": "Obstrictus domino, gratus at esse parum\"."
            },
            {
                "verse": "Haec mihi Pieridum genitrix. Ego protinus istis"
            },
            {
                "verse": "Assensum monitis uoce animoque dedi."
            },
            {
                "verse": "Nunc, orbis tanti custos et dulce leuamen"
            },
            {
                "verse": "Curarum nostri consiliumque Iouis,"
            },
            {
                "verse": "Scribendi cupido, precor, atras exime curas."
            },
            {
                "verse": "Hoc erit et magnis non inhonestus honos:"
            },
            {
                "verse": "Sic, rerum Iuli mitissime, me quoque faxis"
            },
            {
                "verse": "Luctantem Aoniis uincere posse choris."
            }
        ],
        [
            {
                "verse": "Aeterni pars magna Iouis Leo, maxime et una"
            },
            {
                "verse": "Graiorum linguae et patriae clarissime uindex,"
            },
            {
                "verse": "Quandoquidem prolem generosam ex stirpe Pelasga"
            },
            {
                "verse": "Vndique collectam studiis incumbere auitis"
            },
            {
                "verse": "Et reparare iubes quicquid saeua abstulit aetas"
            },
            {
                "verse": "Eloquio belli rabie uel inertibus annis,"
            },
            {
                "verse": "Ne diuinae artes et tot praestantia scripta"
            },
            {
                "verse": "Ingeniorum excellentum fraudentur honore"
            },
            {
                "verse": "Iam parto et Lethes pereant immersa lacunis,"
            },
            {
                "verse": "Hoc breue pro tantis meritis tibi carmen habeto."
            },
            {
                "verse": "Ergo etsi concussam armis et Marte secundo"
            },
            {
                "verse": "Gallorum certo Italiam sub foedere firmas"
            },
            {
                "verse": "Germanoque uetas renouata lacessere bella,"
            },
            {
                "verse": "Quamuis tanti orbis solus modereris habenas"
            },
            {
                "verse": "Quodque (animi dos rara!) ultro te uincere certes,"
            },
            {
                "verse": "Omne aeuum uitaeque fugam exhaurire paratus,"
            },
            {
                "verse": "Supra hominem noxa sine et sine crimine morum,"
            },
            {
                "verse": "Non tamen interea sacro de pectore fluxit"
            },
            {
                "verse": "Inachii tutela soli: uiridantia Tempe"
            },
            {
                "verse": "Peneique fluenta patris ripaeque loquaces"
            },
            {
                "verse": "Totque urbes, tot numinibus loca culta deorum"
            },
            {
                "verse": "Syluaeque fluuiique et pictum collibus aequor,"
            },
            {
                "verse": "Fixa haerent nunquamque animo seposta recedunt;"
            },
            {
                "verse": "Iamque et diluuio tempestatique malignae,"
            },
            {
                "verse": "Quis Erebo conuicta imo miseranda resedit"
            },
            {
                "verse": "Musarum domus et docti patria inclita Phoebi,"
            },
            {
                "verse": "Opponis Medicas et opes praescitaque corda,"
            },
            {
                "verse": "Quo studia et cassae redeant in pristina leges"
            },
            {
                "verse": "Libertasque fugae atque doli secura uagetur"
            },
            {
                "verse": "Per populos late imperitans lataque fremens ui,"
            },
            {
                "verse": "Vt leo qui postquam uenantum tela manusque"
            },
            {
                "verse": "Euasit lustris tacitus sese abdit opacis,"
            },
            {
                "verse": "Mox uero ut uaria intumuit sub caede ferarum"
            },
            {
                "verse": "Immemor hesternaeque fugae exhaustique pericli,"
            },
            {
                "verse": "Fertur ouans per aperta nouaque in laude superbit"
            },
            {
                "verse": "Terga leui cauda, lingua at satura ora remulcens."
            },
            {
                "verse": "Quid memorem quot bella animo quotque arma uolutes"
            },
            {
                "verse": "Saeua graui? Placidus quamquam pacisque feraris"
            },
            {
                "verse": "Auctor iam pridem et genitali a semine clarus,"
            },
            {
                "verse": "Praecipue postquam aegrum hominem desuescere coeptas"
            },
            {
                "verse": "Concilio diuum adscitus praesensque potiris"
            },
            {
                "verse": "Inferni solii sceptris, fulgentis et aulae"
            },
            {
                "verse": "Ignibus aeternis radiisque Hyperione creti."
            },
            {
                "verse": "Ipse adeo aurato ex solio ac praediuite sella"
            },
            {
                "verse": "Totus collucens ueste atque insignibus albis"
            },
            {
                "verse": "Nunc petis acciri coniuratosque maniplos"
            },
            {
                "verse": "Heluetiorum et quas nutrit foecunda cohortes"
            },
            {
                "verse": "Gallia, protensis primas quae inuadere pugnas"
            },
            {
                "verse": "Assuerunt hastis, tormento infracta sonoro et"
            },
            {
                "verse": "Agmina disicere atque hostilem pellere pestem."
            },
            {
                "verse": "Nunc quos eduxit latis Hispania campis"
            },
            {
                "verse": "Bello aduentare et classi se credere mandas,"
            },
            {
                "verse": "Haud linquens neque Pannoniae pugnacis alumnos"
            },
            {
                "verse": "Nec quos aspra tulit grandes Germania fetus,"
            },
            {
                "verse": "Immunes tantorum operum frugique laboris."
            },
            {
                "verse": "Cerno equidem, iam nunc cerno fusas dare terga"
            },
            {
                "verse": "Barbaricas acies multoque cruore cadentum"
            },
            {
                "verse": "Spumantem Eurotam riparum excedere metas"
            },
            {
                "verse": "Teque olim excidium lugentem et damna tuorum,"
            },
            {
                "verse": "Graecia, nunc uersis laetantem plaudere fatis."
            },
            {
                "verse": "Tu modo ne cessa supplex prouoluier aris,"
            },
            {
                "verse": "Ne cessa prece multa et multi thuris aceruis"
            },
            {
                "verse": "Vnigenam magni prolem Iouis et bona terris"
            },
            {
                "verse": "Regna exercentem late impulsare Leonem."
            },
            {
                "verse": "Hic fuerit Fabius Graiis alterue Camillus,"
            },
            {
                "verse": "Hic te immiti seruitio indecorique labore"
            },
            {
                "verse": "Defensam dabit et crudelibus eximet armis,"
            },
            {
                "verse": "Cum tibi demum aquilas et signa recepta reponet,"
            },
            {
                "verse": "Infami secta, sonte et Mehemete subacto."
            },
            {
                "verse": "Interea condisce aequis in rebus egenis"
            },
            {
                "verse": "Esse animis nec te tenuem sors ulla fatiget."
            },
            {
                "verse": "His quoque reliquiis facilem se praestat alendis"
            },
            {
                "verse": "Instar aui proauique et magni more parentis,"
            },
            {
                "verse": "Laurenti, Danaos totumque Helicona fouentis,"
            },
            {
                "verse": "Sit licet hoc laudis quota pars et gloriae in illo"
            },
            {
                "verse": "Qui meritis terras famaque aequauit Olympum."
            },
            {
                "verse": "Nec uero, hoc sceptrumque et florida regna tenente"
            },
            {
                "verse": "Tuscae urbis, superos et adhuc solemque tuente,"
            },
            {
                "verse": "Retro issent res Ausonides et gloria in armis,"
            },
            {
                "verse": "Annorum serie quaesita et uiribus aucta,"
            },
            {
                "verse": "Nec tot praecipites fudisset Belgica nimbus"
            },
            {
                "verse": "Armatorum equitum praecelsa ex arce Monoeci"
            },
            {
                "verse": "Laturos hiemes Latiumque in nomen ituros"
            },
            {
                "verse": "Sed sine Marte graui, sine ui atque ultricibus iris"
            },
            {
                "verse": "Quisque suos coleret fines nec acerba doleret"
            },
            {
                "verse": "Funera cognatasque neces nec damna peculi."
            },
            {
                "verse": "Consilium tanti impauidum rectique cupido est,"
            },
            {
                "verse": "Ingens ille tamen fama atque ingentior idem"
            },
            {
                "verse": "Consilio uatis Cumaeae, et Nestoris annos"
            },
            {
                "verse": "Exigere ac dignus terras pontumque tenere"
            },
            {
                "verse": "Imperio, iam morte obita supera alta reuisit;"
            },
            {
                "verse": "Nec pietas nec mille uirum texere cadentem"
            },
            {
                "verse": "Virtutes praeclarae animi aut caelestis origo."
            },
            {
                "verse": "Et dubitem pensi in fatis nihil esse putare?"
            },
            {
                "verse": "Heu quantum Hesperiae nomen, quod robur in illo"
            },
            {
                "verse": "Amissum uel quae caedes cladesque receptae!"
            },
            {
                "verse": "Certa loquor nec tu constans ea, Fama, negabis."
            },
            {
                "verse": "Afflicti imperii externo transcripta fuissent"
            },
            {
                "verse": "Sceptra duci, dicto et pareret iussus iniquo"
            },
            {
                "verse": "Antiquae Ausoniae cultor, ni docta Leonis"
            },
            {
                "verse": "Dextera labentes rerum excussisset habenas."
            },
            {
                "verse": "Horrendam haec faciem armorum et furiale duellum"
            },
            {
                "verse": "Longinquum usque ad Gangem atque ad fines Orientis"
            },
            {
                "verse": "Reppulit infensasque dedit subuertere gentis"
            },
            {
                "verse": "At pacem niueo uelatam corpus amictu,"
            },
            {
                "verse": "Hesperiae sedes Romanaque templa tueri."
            },
            {
                "verse": "Hinc atque inde comes lex et mos additur illi:"
            },
            {
                "verse": "Hic, quo luxuriam leuioraque crimina uitae,"
            },
            {
                "verse": "Illa, scelus castiget atrox caedesque nefandas"
            },
            {
                "verse": "Innexumque dolum patriae innexumque parenti."
            },
            {
                "verse": "Gestit Roma bona demum permulsa quiete"
            },
            {
                "verse": "Iamque enses in rastra abeunt galeaeque recoctae"
            },
            {
                "verse": "Vomeris effigiem reddunt, it taurus aratro"
            },
            {
                "verse": "Per campos tutus passim laetusque relicto."
            },
            {
                "verse": "Quin et pacatum discurrit nauita pontum,"
            },
            {
                "verse": "Securus molitur iter quodcunque uiator."
            },
            {
                "verse": "Saturni credas remeasse et commoda et annos."
            },
            {
                "verse": "Quis caeli queritur rubigine? Quis sua terram"
            },
            {
                "verse": "Non dare, marmoreum late et sua munera pontum?"
            },
            {
                "verse": "Cuncta student elementa tibi indulgere merenti"
            },
            {
                "verse": "Scilicet, o rarae specimen uirtutis et aucte"
            },
            {
                "verse": "Naturae sortisque bonis. Cur dicere mussem?"
            },
            {
                "verse": "Salue magne parens hominum Leo, magne deorum"
            },
            {
                "verse": "Collega inceptumque animo iam confice bellum,"
            },
            {
                "verse": "Pugnandum Danaum pro libertate focisque."
            },
            {
                "verse": "Nos uero (optatam dederint modo fata quietem!)"
            },
            {
                "verse": "Sat numeris longo grati sacrabimus aeuo."
            }
        ],
        [
            {
                "verse": "Ne credas, Galeotte, pertinaci"
            },
            {
                "verse": "Mutum me studio manere uelle,"
            },
            {
                "verse": "Hoc quodcumque nouum poema finxi,"
            },
            {
                "verse": "Quo quicquid tibi carminis dicarem"
            },
            {
                "verse": "Scripti non nocuae manu iuuentae,"
            },
            {
                "verse": "Quondam feruida dum uigeret aetas,"
            },
            {
                "verse": "Exsors nec foret ardui laboris,"
            },
            {
                "verse": "Ad quem nos bonus excitat cupido."
            },
            {
                "verse": "Tu cor, tu lepidum meum leuamen"
            },
            {
                "verse": "Et fessae requies decens senectae,"
            },
            {
                "verse": "Actutum faueas: solent fauore"
            },
            {
                "verse": "Cedentes animo redire uires."
            },
            {
                "verse": "Quod si me labor improbus reuiset,"
            },
            {
                "verse": "Inter tot celebres tui poetas"
            },
            {
                "verse": "Praeco nominis esse nil recuso."
            }
        ],
        [
            {
                "verse": "Offendi nimium te, Geminiane, fateris"
            },
            {
                "verse": "Lusibus et nostrae nequitia Veneris,"
            },
            {
                "verse": "Res quasi sit leuis haec, casto nec digna fauore,"
            },
            {
                "verse": "Naturae numeris conueniensque minus"
            },
            {
                "verse": "Cunctaque doctarum perdens monumenta sororum"
            },
            {
                "verse": "Cunctaque Apollineae munera docta lyrae."
            },
            {
                "verse": "Est ita, si pereat tota cum stirpe cupido"
            },
            {
                "verse": "Et mea sint Phrygiis membra resecta modis."
            },
            {
                "verse": "Oscula quam turpis uiolet tam pura libido"
            },
            {
                "verse": "Quam uiolet tantae foedus amicitiae,"
            },
            {
                "verse": "Ut tibi displiceam, tanti non ulla uoluptas"
            },
            {
                "verse": "Nec mihi si patriae restituantur opes."
            }
        ],
        [
            {
                "verse": "Iam nouo lusu resonat december,"
            },
            {
                "verse": "Iam cliens Baccho madidus uagatur"
            },
            {
                "verse": "Et furit talus, fremit et fritillus"
            },
            {
                "verse": "Blandaque Cypris."
            },
            {
                "verse": "Iam pius iustis oculis labantem"
            },
            {
                "verse": "Iuppiter Romam uidet et salutem"
            },
            {
                "verse": "Vestibus tectam niueis reducit"
            },
            {
                "verse": "Morte repulsa."
            },
            {
                "verse": "Iam graue et bellum procul hinc fugari"
            },
            {
                "verse": "Et famem uultu gracili pudendam"
            },
            {
                "verse": "Iussit ad portas Siculi tyranni"
            },
            {
                "verse": "Cedere paci."
            }
        ],
        [
            {
                "verse": "Quos fletus aut quae tibi sum lamenta daturus,"
            },
            {
                "verse": "Quinteri, ignoto mox tumulande solo,"
            },
            {
                "verse": "Et caros posthac nunquam uisure sodales"
            },
            {
                "verse": "Et gemitu matris non doliture pio?"
            },
            {
                "verse": "Namque iaces talisque iaces, certe ipse putaram"
            },
            {
                "verse": "Semper in hoc uiolas, hoc fore in ore rosas."
            },
            {
                "verse": "At contra immitis tulit inclementia fati"
            },
            {
                "verse": "Et dedit inuisis cuncta fruenda rogis."
            },
            {
                "verse": "Quare quod possum, uos flammae, deprecor unum,"
            },
            {
                "verse": "Mitior huic uni uester ut ardor eat."
            }
        ],
        [
            {
                "verse": "Non myrrham, uanos nec do tibi turis honores,"
            },
            {
                "verse": "Manlius, ingrato quaeque solent cineri"
            },
            {
                "verse": "Nec tibi barbarico, Cortesi, more paramus"
            },
            {
                "verse": "Pyramidum, celso iuncta sepulcra polo."
            },
            {
                "verse": "Sed lacrimis gemitus mixta et singultibus ora,"
            },
            {
                "verse": "Carmen et hoc tantae pignus amicitiae,"
            },
            {
                "verse": "Quod referat cunctis obliuiscentibus aeuo"
            },
            {
                "verse": "Quantus erat noster te moriente dolor."
            },
            {
                "verse": "Ergo perpetuumque uale et quodcumque leuamen"
            },
            {
                "verse": "Sub molli nobis saepe quiete ueni."
            }
        ],
        [
            {
                "verse": "Cum togula Rufus Parmensis uenerat olim"
            },
            {
                "verse": "Accinctus quoduis urbis ad officium."
            },
            {
                "verse": "Hunc seu sorte leui seu sit ratione peractum"
            },
            {
                "verse": "Allexit sterili curia seruitio"
            },
            {
                "verse": "Inque decem uarii cruciauit muneris annos,"
            },
            {
                "verse": "Torsit et ancipiti spesque timorque uice."
            },
            {
                "verse": "Nam modo clamosas domini palpare podagras"
            },
            {
                "verse": "Edocet, ungentes et struit arte manus,"
            },
            {
                "verse": "Nunc matutina speculari luce matellam"
            },
            {
                "verse": "Et monstrat quo sit trulla notanda modo,"
            },
            {
                "verse": "Quae mensae ratio, quid mollia stragula poscant,"
            },
            {
                "verse": "Callida quo domini iure fouenda gula."
            },
            {
                "verse": "Omnia iam docto post funera herilia Rufo"
            },
            {
                "verse": "Vt meriti pretium tarda podagra uenit."
            }
        ],
        [
            {
                "verse": "Moechari Sextum quis nesciat? Is tamen omne,"
            },
            {
                "verse": "Dum subigit natam, uicit adulterium."
            },
            {
                "verse": "Addere sic sceleri gaudet scelus et, modo possit,"
            },
            {
                "verse": "Credibile est, ipsum se quoque uti futuat."
            }
        ],
        [
            {
                "verse": "Heredem certum ut possit sibi linquere Sextus,"
            },
            {
                "verse": "Ex nata prolem suscipere instituit."
            }
        ],
        [
            {
                "verse": "Marcus in hoc tumulo est, Marci sed fama superstes"
            },
            {
                "verse": "Euicit gelidae tristia iura necis"
            },
            {
                "verse": "Perque orbem laudat mores nomenque sepulti"
            },
            {
                "verse": "Excitat: hoc Marci demeruit pietas."
            }
        ],
        [
            {
                "verse": "Falco pater, Latiae dulcis tutela Camenae"
            },
            {
                "verse": "(Naufraga nam portu saepe recepta tuo est"
            },
            {
                "verse": "Atque instructa tuis remis ueloque refecta"
            },
            {
                "verse": "Rursus uesanum est ausa probare salum"
            },
            {
                "verse": "Nec timuit Maleae truculenta pericula saeuae"
            },
            {
                "verse": "Virginis aut Siculae Cyaneiue freti,"
            },
            {
                "verse": "Aspera sed rabidi contempsit murmura ponti,"
            },
            {
                "verse": "Tam bene muneribus firma natare tuis),"
            },
            {
                "verse": "Sic semper merito degas insignis honore"
            },
            {
                "verse": "Purpureusque tuo uertice nutet apex."
            },
            {
                "verse": "Respice longaeuo concussam turbine puppim,"
            },
            {
                "verse": "Vt secura diu te renouante natet."
            }
        ],
        [
            {
                "verse": "Cunctos, Angele, cum recentiores"
            },
            {
                "verse": "Et plus archetypis colas amicis,"
            },
            {
                "verse": "Non iis me similem facis nec illis."
            },
            {
                "verse": "Nil dicam miser acrius tacendo?"
            },
            {
                "verse": "Sed rumpar furiante corda bili et"
            },
            {
                "verse": "Vrar flammiferae uapore febris."
            },
            {
                "verse": "Ruptis ergo silentiis per urbem"
            },
            {
                "verse": "Perquiram furibundus hinc et inde."
            },
            {
                "verse": "Demum te prius attamen repertum"
            },
            {
                "verse": "Buccis Stentoris ut uirum nocentem"
            },
            {
                "verse": "Tanti criminis actor exsecrabor,"
            },
            {
                "verse": "Qui me unum fugias nouum sodalem."
            }
        ],
        [
            {
                "verse": "Si quaeris quid amem tuus uocari,"
            },
            {
                "verse": "Horum maxime temporum senator,"
            },
            {
                "verse": "Paucis hendecasyllabis fatebor:"
            },
            {
                "verse": "Me non ambitio tumultuosa"
            },
            {
                "verse": "Nec spes innocuum trahunt auarae"
            },
            {
                "verse": "Neu fului potiendus ardor auri,"
            },
            {
                "verse": "Mille commoda neue uile uulgus,"
            },
            {
                "verse": "Quae patrocinio refert parato,"
            },
            {
                "verse": "Sed nobis tua (crede) multa uirtus,"
            },
            {
                "verse": "Quae, te sordibus ut carere saecli,"
            },
            {
                "verse": "Sic quemcunque tibi facit minorem."
            },
            {
                "verse": "Musis adde quod es decens amicus"
            },
            {
                "verse": "Nec commercia despicis uirorum,"
            },
            {
                "verse": "Quis Phoebus fauet et seuera uirgo."
            },
            {
                "verse": "Haec sunt cur cupiam tuus uocari."
            }
        ],
        [
            {
                "verse": "Acri continuis obrutus otio"
            },
            {
                "verse": "Annis iam senio proximus astiti,"
            },
            {
                "verse": "Oblitus penitus Pieridum et lyrae,"
            },
            {
                "verse": "Oblitus patriae non bene proditae"
            },
            {
                "verse": "Deceptaeque leui milite Gallico,"
            },
            {
                "verse": "Sceptri qui Latii uerius appetens"
            },
            {
                "verse": "Quam turpi Danaos demere de iugo"
            },
            {
                "verse": "Victori decimas pollicitus Ioui est,"
            },
            {
                "verse": "Nec me uafra noui et consilii ferax"
            },
            {
                "verse": "Torpentem ambitio blandior aut manu"
            },
            {
                "verse": "Pellexit rapidi cura peculii,"
            },
            {
                "verse": "Cum sic et cithara Delius aureo et"
            },
            {
                "verse": "Plectro corripuit ter quater: \"Heu, breuis"
            },
            {
                "verse": "Vitae tempora! Quid perdere nec pudet,"
            },
            {
                "verse": "Pergis quid tacitos degere per dies?"
            },
            {
                "verse": "Durae nonne fugae plus nimio datum,"
            },
            {
                "verse": "Si septena silens lustra peregeris?"
            },
            {
                "verse": "Iam nunc ingenii crede ratem salo"
            },
            {
                "verse": "Commendaque bonis lintea flatibus."
            },
            {
                "verse": "Quod si nec generis conditio grauis"
            },
            {
                "verse": "Euersaeque domus damna satis mouent,"
            },
            {
                "verse": "Adsunt tot procerum pectora fortium"
            },
            {
                "verse": "(Seu uis consilio seu sit opus manu)"
            },
            {
                "verse": "Vincant quae Pylium Nestora protinus,"
            },
            {
                "verse": "Adsunt Hesperiae sat meriti duces,"
            },
            {
                "verse": "Sat digni, melior quos recinat chelys,"
            },
            {
                "verse": "Cunctis commodior sed tibi sobria."
            },
            {
                "verse": "Virtus quem meritis saepsit honoribus,"
            },
            {
                "verse": "Magnus, prosper erit: non pretium leue,"
            },
            {
                "verse": "Non obscura nouis fama laboribus,"
            },
            {
                "verse": "Si quid fatidico credis Apollini\"."
            },
            {
                "verse": "Celans caetera tum subticuit deus,"
            },
            {
                "verse": "Quae nec fas homini scire nec est loqui."
            }
        ],
        [
            {
                "verse": "Qui uultus laetos tuleram, Augustine, salesque,"
            },
            {
                "verse": "Idem ego defuncto tristia uerba feram,"
            },
            {
                "verse": "Dictamenque atro uelatus tegmine promam,"
            },
            {
                "verse": "Heu, heu, quod nollet promere noster amor?"
            },
            {
                "verse": "Aeterno exilio sed postquam flendus abisti"
            },
            {
                "verse": "Quodque angit sine me tendis ad Elisios,"
            },
            {
                "verse": "Non ego te lacrimis decorem quas frater abunde"
            },
            {
                "verse": "Totaque stirps passim totaque Roma dedit."
            },
            {
                "verse": "Versibus his potius maestum sacrabo dolorem,"
            },
            {
                "verse": "Certius ut doleam, sic doleamque diu."
            },
            {
                "verse": "Nam quantum scriptis post me durare licebit,"
            },
            {
                "verse": "Hos gemitus nunquam fama perire sinet."
            }
        ],
        [
            {
                "verse": "Cui cor, cui tenerum iecur dicabo"
            },
            {
                "verse": "Excultumque animum pudore casto?"
            },
            {
                "verse": "Pompei, tibi. Nam iocosa Pallas"
            },
            {
                "verse": "Id iussit tua protinusque saeuum"
            },
            {
                "verse": "Rebellare Cupidinem peregit"
            },
            {
                "verse": "Pacatum modo blandulumque nobis."
            },
            {
                "verse": "Quare hoc quicquid habet teneto pectus."
            },
            {
                "verse": "Sed cum iusseris ut poema fingam,"
            },
            {
                "verse": "Tunc uel tu mihi cor meum remitte"
            },
            {
                "verse": "Vel te unum mea cuncta possidentem,"
            },
            {
                "verse": "Scitum ne male rusticumque carmen"
            },
            {
                "verse": "Scribens displiceam et poeta uecors"
            },
            {
                "verse": "Aut uilis tibi cyclicusque dicar."
            }
        ],
        [
            {
                "verse": "Postquam, Pompei, rapuisti triste meum cor"
            },
            {
                "verse": "Cumque animo feruens feruidiore iecur,"
            },
            {
                "verse": "Languescis: quis enim uitiato corde ualere"
            },
            {
                "verse": "Vitali aut laesa uiuere parte queat?"
            },
            {
                "verse": "Ergo, ut praeniteas, uelox medicina paranda est"
            },
            {
                "verse": "Quaque animum possis corque leuare meum."
            },
            {
                "verse": "Nam si perdurans uitium morbusque senescit,"
            },
            {
                "verse": "Crede aberit nostrum longe ab utroque salus."
            }
        ],
        [
            {
                "verse": "Raptus in undecimo Galeatius oppetit anno,"
            },
            {
                "verse": "Oppetit, et gemitu saeuit ubique dolor."
            },
            {
                "verse": "Nam seu uis dote ingenii seu munere formae"
            },
            {
                "verse": "Solus erat patriae famaque honorque suae,"
            },
            {
                "verse": "Solus et heu! qualis primo flos tempore ueris"
            },
            {
                "verse": "Vix redeat forsan nec rediturus eat."
            },
            {
                "verse": "Tu, qui felicem tumulum piaque ossa reuises,"
            },
            {
                "verse": "His lacrimas, subdes oscula sarcophago."
            }
        ],
        [
            {
                "verse": "Paruum si tibi mittimus libellum,"
            },
            {
                "verse": "O caelo mihi misse sospitator,"
            },
            {
                "verse": "Boni consulito neque hoc putato"
            },
            {
                "verse": "Ludenti temere accidisse sed quod,"
            },
            {
                "verse": "Lima dum reseco manuque mitto"
            },
            {
                "verse": "Quae sunt casta parum aut nimis seuera,"
            },
            {
                "verse": "Infans est mihi redditus libellus,"
            },
            {
                "verse": "Quem tu, si cupis euolare cunis"
            },
            {
                "verse": "Et pubescere, mitte nutrienti"
            },
            {
                "verse": "Patri, quo tenerum educare possit."
            }
        ],
        [
            {
                "verse": "Si mihi te facilem, si das ea munera, Thomas,"
            },
            {
                "verse": "Quae tollant animi taedia mille mei,"
            },
            {
                "verse": "Mille tibi reddam laudes et carmina mille,"
            },
            {
                "verse": "Quae tollant animi taedia mille tui."
            },
            {
                "verse": "Sic ego praescripta mittam tibi carmina lege,"
            },
            {
                "verse": "Sic mittes nobis tu quoque, praesul, opes."
            },
            {
                "verse": "Ne credas maiora tamen tua munera nostris:"
            },
            {
                "verse": "Mente pari scito carmina opesque dari."
            }
        ],
        [
            {
                "verse": "Frustra ne numeris forte lacessere,"
            },
            {
                "verse": "Augustine, putes, en tibi reddimus"
            },
            {
                "verse": "Nulli inspersa ioco carmina nec sale"
            },
            {
                "verse": "Sed maestis penitus sordida lacrimis,"
            },
            {
                "verse": "Quae fontis rigui more cadunt genis"
            },
            {
                "verse": "Tergentes animi delicias mei."
            },
            {
                "verse": "Nam postquam egregie dulcia proditus,"
            },
            {
                "verse": "Liqui tecta Remi, liquimus et fora"
            },
            {
                "verse": "Et circum et supero sacra Ioui loca."
            },
            {
                "verse": "Iam non sum quod eram magnaque pars mei"
            },
            {
                "verse": "In uentos abiit pulueris in modum."
            },
            {
                "verse": "Ergo reliquiis parce, precor, meis"
            },
            {
                "verse": "Nec manes numeris laede reconditos"
            },
            {
                "verse": "Istis, heu! cineri quin potius refer"
            },
            {
                "verse": "Ter fusis lacrimis perpetuum uale."
            }
        ],
        [
            {
                "verse": "Pro laribus patriis, pro libertate focisque"
            },
            {
                "verse": "Multa tuli pugnans uulnera Boiochalus"
            },
            {
                "verse": "Dumque acies solus Turcas dumque arma fatigo,"
            },
            {
                "verse": "Spes fuit et patriae uincere posse meae."
            },
            {
                "verse": "At postquam bello insignem mors inuida uicit,"
            },
            {
                "verse": "Vna omnis mecum hic Graecia uicta iacet."
            }
        ],
        [
            {
                "verse": "Si Fortuna ferox immeritam premit"
            },
            {
                "verse": "Nec dotale sinit per facinus frui"
            },
            {
                "verse": "Regno, consilium quod tibi uiuida et"
            },
            {
                "verse": "Virtus iam peperit diu,"
            },
            {
                "verse": "Non hoc pectoribus propuleris tuis"
            },
            {
                "verse": "Innatos animos aut sapientiam"
            },
            {
                "verse": "Quaesitam studii peruigilis uice"
            },
            {
                "verse": "Et curae docilis simul."
            },
            {
                "verse": "Neue inuicta mihi deficias, precor,"
            },
            {
                "verse": "Sed mens illa malis cedere nescia"
            },
            {
                "verse": "Componat Latiae corda uiraginis"
            },
            {
                "verse": "Fortunae procul ictibus."
            },
            {
                "verse": "An nescis hominum condicionibus"
            },
            {
                "verse": "Subiectosque duces regnaque fortia?"
            },
            {
                "verse": "Fortunae serie nec fore disparem"
            },
            {
                "verse": "Irum uel Priami genus?"
            },
            {
                "verse": "Versat caeca larem pauperis et casam,"
            },
            {
                "verse": "Non reges patitur stare perenniter"
            },
            {
                "verse": "Summis ima rotans, illa nec inspicit"
            },
            {
                "verse": "Discrimen fera stemmatum."
            },
            {
                "verse": "Quod si fata neges ferre sororibus,"
            },
            {
                "verse": "Tu sortemque tribus respueris datam,"
            },
            {
                "verse": "Quid prodest pietas, quid placitis, rogo,"
            },
            {
                "verse": "Insudasse iuuat patrum,"
            },
            {
                "verse": "Voluisse et ueterum mille uolumina?"
            },
            {
                "verse": "Quid fulsisse thori bis tibi regii"
            },
            {
                "verse": "Taedam quaeque tulit iura thalassio"
            },
            {
                "verse": "Consumpsisse iugalia?"
            },
            {
                "verse": "Quid pubesque ferox cordaque Pannonum"
            },
            {
                "verse": "Emollita tibi quidue domus iuuat"
            },
            {
                "verse": "Tot suffulta bonis auctaque regibus"
            },
            {
                "verse": "Gradiuo duce et auspice?"
            },
            {
                "verse": "Quae si cuncta grauis temnit adhuc dolor,"
            },
            {
                "verse": "Nec sistit gemitum, scito quod est potis"
            },
            {
                "verse": "Emendare dies praeteritae luis"
            },
            {
                "verse": "Et culpae mala noxiae."
            },
            {
                "verse": "Illa et compedibus crus graue subleuat"
            },
            {
                "verse": "Extorremque suo conciliat solo."
            },
            {
                "verse": "Sceptra ipsa dies te quoque forsitan"
            },
            {
                "verse": "Pactis restituet semel."
            }
        ],
        [
            {
                "verse": "Non opibus, Thomas, nec auito sanguine clarus"
            },
            {
                "verse": "Sed uirtute mea nobilis hic iaceo."
            },
            {
                "verse": "Haec et opes haecque una simul congessit honores"
            },
            {
                "verse": "Inuidiamque omnem me superare dedit,"
            },
            {
                "verse": "Vixerit ut nullus regali maior in aula,"
            },
            {
                "verse": "Tot titulis quae nos censuit esse pares."
            },
            {
                "verse": "Quare ego quas uiuens grates sum reddere suetus,"
            },
            {
                "verse": "Vix taceat, mutus sit licet, iste cinis."
            }
        ],
        [
            {
                "verse": "Demetrio Cabacio Rallo Equiti Spartano,Qui nullum corporis incommodumExpertus nonagesimumAetatis annum menseII diebus XXII"
            },
            {
                "verse": "Superauit, Manilius ex Thomae TheodoriBochali filia susceptus, parentiSanctissimo ac B.M.Sibique posuit."
            }
        ],
        [
            {
                "verse": "Si, genitor deflende, pius tibi debita natus"
            },
            {
                "verse": "Iusta sepulturae, munera si apta darem,"
            },
            {
                "verse": "Conderer hic tecum, discat ne sera senectus"
            },
            {
                "verse": "Cum genere amissam rem patriamque mihi."
            }
        ],
        [
            {
                "verse": "Rex regisque parens orteque regibus,"
            },
            {
                "verse": "Dudum uera boni progenies Iouis"
            },
            {
                "verse": "Idemque Hesperiae robore certior"
            },
            {
                "verse": "Collabente salus spesque recentior"
            },
            {
                "verse": "Afflicti imperii, quas tibi Manlius"
            },
            {
                "verse": "Grates soluere uel quos numeros tui"
            },
            {
                "verse": "Aequales animi muneribus potest?"
            },
            {
                "verse": "Nam me mille modis exanimem foues"
            },
            {
                "verse": "Et fantem pateris nec querulum fugas."
            },
            {
                "verse": "Solaris profugi naufragium ut parens"
            },
            {
                "verse": "Et das seu rogitem siue aliquid uelim"
            },
            {
                "verse": "De tot diuitiis demere peruicax."
            },
            {
                "verse": "Dii seruent, senio te renouet Themis,"
            },
            {
                "verse": "Saecli qui illepidi censor ut acrior"
            },
            {
                "verse": "Sustentare nouem non renuis deas."
            }
        ],
        [
            {
                "verse": "Quondam, Prosper, eras laetitiae mihi"
            },
            {
                "verse": "At nunc anxietas curaque non leuis"
            },
            {
                "verse": "Quod seruire domum non pateris Remi"
            },
            {
                "verse": "Ac per bella grauem finibus Italis"
            },
            {
                "verse": "Propulsare ferox barbariem paras"
            },
            {
                "verse": "Antiquum Latio restituens decus."
            },
            {
                "verse": "Sed non haec pietas in patriam est satis,"
            },
            {
                "verse": "Vix nec uota iuuant sola superstitem,"
            },
            {
                "verse": "Si non Martis adest et fauor et uirum"
            },
            {
                "verse": "Ardens laude manus prodiga sanguinis"
            },
            {
                "verse": "Et deuota neci pectora, quis potens"
            },
            {
                "verse": "Ac bello nimius cedat et Hannibal"
            },
            {
                "verse": "Immensique graues Antiochi minae."
            },
            {
                "verse": "Ergo, spes Latii nominis unica,"
            },
            {
                "verse": "Iam praesensque salus praecipitis rei,"
            },
            {
                "verse": "Obiectare nouis parce periculis,"
            },
            {
                "verse": "Expers legitimi praesidii latus"
            },
            {
                "verse": "Expectaque recens Hesperiae dolor"
            },
            {
                "verse": "Ciuilisque furor dum ferat otium,"
            },
            {
                "verse": "Coeptet dumque satur sanguine ciuico"
            },
            {
                "verse": "Mucro non uetitam militiam sequi."
            },
            {
                "verse": "Tunc tu iussa tuae, dux bone, patriae"
            },
            {
                "verse": "Ductans signa prius creditaque agmina"
            },
            {
                "verse": "Virtuti auspiciis nominis et tui"
            },
            {
                "verse": "Absterges maculam fascibus, o pudor,"
            },
            {
                "verse": "Impressam Latiis fortis et aspero"
            },
            {
                "verse": "Contundes Rhodani Marte superbiam"
            },
            {
                "verse": "Diffingens galeas gaesaque Belgica"
            },
            {
                "verse": "In rastra et modici commoda uillici,"
            },
            {
                "verse": "Quo Ianum residem templa coerceant"
            },
            {
                "verse": "Bellonamque trucem letiferi diu"
            },
            {
                "verse": "Ludi poeniteat, pacis et aurea"
            },
            {
                "verse": "Succedat facies nec Semeleius"
            },
            {
                "verse": "Concedat iuuenis frugiferae deae."
            },
            {
                "verse": "Si certare simul cominus et uelint,"
            },
            {
                "verse": "Hic per Pampinei stans iuga Vesuii"
            },
            {
                "verse": "Nolanis ueniens illa feracibus."
            }
        ],
        [
            {
                "verse": "Felix feminei chori"
            },
            {
                "verse": "Splendor maximaque omnium,"
            },
            {
                "verse": "Quas Phoebus procul inspicit"
            },
            {
                "verse": "Seu uis dotibus ingeni,"
            },
            {
                "verse": "Rarae et munere formae,"
            },
            {
                "verse": "Siue stemmate nobili ac"
            },
            {
                "verse": "Gente caelitibus pari,"
            },
            {
                "verse": "Quamquam nec dea tu minor"
            },
            {
                "verse": "Auges numinibus polum,"
            },
            {
                "verse": "Dulci nectare pasta,"
            },
            {
                "verse": "Fundisque hinc oculis uagis,"
            },
            {
                "verse": "Inde doctiloquo iubar"
            },
            {
                "verse": "Ore quale solet Venus,"
            },
            {
                "verse": "Cum uult tardipedem deum"
            },
            {
                "verse": "Alto tradere amori."
            },
            {
                "verse": "Ergo tu, dea, debita"
            },
            {
                "verse": "Colli dudum Heliconio,"
            },
            {
                "verse": "Vati da uetitum diu"
            },
            {
                "verse": "Carmen suauiloquae chelys"
            },
            {
                "verse": "Et ius pectinis aurei,"
            },
            {
                "verse": "Vt formam recinam igneam"
            },
            {
                "verse": "Et succum tenerae cutis"
            },
            {
                "verse": "Castaeue ut recinam tuae"
            },
            {
                "verse": "Mentis tot bona, tot manus"
            },
            {
                "verse": "Et Semiramiae arti"
            },
            {
                "verse": "Pungentes opera aemula."
            },
            {
                "verse": "Adde huc iam choreas leues,"
            },
            {
                "verse": "Adde murmura tinnula"
            },
            {
                "verse": "Par et ludere Lesbidi"
            },
            {
                "verse": "Doctam carmine Musam."
            },
            {
                "verse": "Quare, age, ob patriae mala"
            },
            {
                "verse": "Curasque exilii graues"
            },
            {
                "verse": "Torpens ingenium, excitans,"
            },
            {
                "verse": "Perge, quaeso, mihi dare"
            },
            {
                "verse": "Linguasque oraque centum."
            },
            {
                "verse": "Sed uim sentio numinis -"
            },
            {
                "verse": "Quo me diua iubes? Oe,"
            },
            {
                "verse": "Eu! Quae me rapis ad sacra?"
            },
            {
                "verse": "Quamuis semianimis sequar"
            },
            {
                "verse": "Iussa at praepete somno."
            }
        ],
        [
            {
                "verse": "Cordis dimidium, Lascare, cur mei"
            },
            {
                "verse": "Aeternis animum consiliis grauas?"
            },
            {
                "verse": "Et nunc intrepidus prospicis, Allobrox"
            },
            {
                "verse": "Armis Italiam tempore quo petat,"
            },
            {
                "verse": "Nunc quid dissimulans tentet Hiberia"
            },
            {
                "verse": "Aut Rheni statuat caerulus incola?"
            },
            {
                "verse": "Aeui nonne uides saepe die breuis"
            },
            {
                "verse": "Includi spatium? Nec senio dari"
            },
            {
                "verse": "Non aequa tetricae lege Proserpinae"
            },
            {
                "verse": "Quod natura nimis finxerit arduum?"
            },
            {
                "verse": "Sic nuper Galeotti ampla manus mei"
            },
            {
                "verse": "Et mens ingenuis praedita moribus"
            },
            {
                "verse": "Regalisque decus sortis et, hei mihi,"
            },
            {
                "verse": "Fato rapta malo tot bona, tot sales."
            },
            {
                "verse": "Sic et Musa deorum inclita laudibus"
            },
            {
                "verse": "Cantatis numeris eximiae chelys"
            },
            {
                "verse": "Insuetaeque meis hactenus auribus,"
            },
            {
                "verse": "Quae, quamuis patria creta sit Atthide,"
            },
            {
                "verse": "Romano potius detonuit sono,"
            },
            {
                "verse": "Quo saeuae Libitinae et nimios metus"
            },
            {
                "verse": "Vitet continuo Tartareae domus."
            },
            {
                "verse": "Quare dum licet atque illacrimabilis"
            },
            {
                "verse": "Permittit soror, hanc pone molestiam,"
            },
            {
                "verse": "Curis, Iane, leuans pectus edacibus"
            },
            {
                "verse": "Sermonesque mades Socraticos quibus"
            },
            {
                "verse": "Oblitus, breuibus cinge caput rosis"
            },
            {
                "verse": "Antro subque meo lene merum bibens,"
            },
            {
                "verse": "Gratis seu patriae concine uocibus"
            },
            {
                "verse": "Seu sic utque ego nunc facta deum moue"
            },
            {
                "verse": "Supremique Iouis, cum fera feruido"
            },
            {
                "verse": "Titanum penitus sustulit agmina"
            },
            {
                "verse": "Ictu nec tumidas Enceladi minas"
            },
            {
                "verse": "Victor pertimuit, Pelion at suo"
            },
            {
                "verse": "Iussit stare loco, iussit et integram"
            },
            {
                "verse": "Aetnam suppositus sustineat Gigas,"
            },
            {
                "verse": "Dum caelum auricomis emicet ignibus,"
            },
            {
                "verse": "Tellus dumque suis addita floribus"
            },
            {
                "verse": "Laetos uere nouo sufficiat dies"
            },
            {
                "verse": "Aut dum tantus honos, dum Leo maximus"
            },
            {
                "verse": "Regnet, iam prece multa auctus et hostia."
            }
        ],
        [
            {
                "verse": "Pone modum, Cytherea, malis tuque abnue Sextum"
            },
            {
                "verse": "Grassari furtis, caede et adulteriis."
            },
            {
                "verse": "Nam turpi ulterius natae ne flagret amore,"
            },
            {
                "verse": "Ne perdat generos, quis nisi Parca vetet?"
            }
        ],
        [
            {
                "verse": "Diruta barbaricis defossaque Graecia telis"
            },
            {
                "verse": "Sola fuit, Lethen nunc quoque lingua tenet."
            },
            {
                "verse": "Scilicet haec culti uiguit sub pectore Gazae"
            },
            {
                "verse": "Et quo cum uiguit pectore, fida cadit."
            },
            {
                "verse": "Multis tanta feri nocuit uictoria Turci:"
            },
            {
                "verse": "Pluribus infesta est mors, Theodore, tua."
            }
        ],
        [
            {
                "verse": "Quid me fallaci, simulator Pontice, lingua"
            },
            {
                "verse": "Magnifica abiectum credere uerba iubes"
            },
            {
                "verse": "Et modo persuades alto descendere Olympo"
            },
            {
                "verse": "Ac meliore sui parte referre deos,"
            },
            {
                "verse": "Nunc hominem caeli spatium post fata remensum"
            },
            {
                "verse": "Enumeras uita nobiliore frui"
            },
            {
                "verse": "Atque illic nectarque suum ambrosiamque parari,"
            },
            {
                "verse": "Illi et perpetuis fulcra beata rosis?"
            },
            {
                "verse": "Non ego blanditiis, nugis nec fallor ab istis."
            },
            {
                "verse": "Est mea fingenti quae tibi credat anus,"
            },
            {
                "verse": "Est puer emissus nutricis nuper ab ulna:"
            },
            {
                "verse": "Certa uenit certis fabula nulla uiris."
            },
            {
                "verse": "An si caeruleo in ponto pontique sub aequor,"
            },
            {
                "verse": "Aut quis in accensis uiuere posse focis"
            },
            {
                "verse": "Perque auras uolitare uagae de more uolucris"
            },
            {
                "verse": "Finxerit, idcirco dicere uera putem?"
            },
            {
                "verse": "Cuique suos fines tribuit natura nec ignem"
            },
            {
                "verse": "Piscis adit, gelidas nec salamandra niues"
            },
            {
                "verse": "Nec pecudes caelum, uitreo non gurgite ceruus"
            },
            {
                "verse": "Nec celer in duro stat Philomela solo."
            },
            {
                "verse": "Sed quodcunque manet qua gignitur estque obitum post"
            },
            {
                "verse": "Vitalem genito quod fuit ante diem."
            },
            {
                "verse": "Vtque semel cum bulla abiit qua creuit in undam"
            },
            {
                "verse": "Nec iam bulla usquam est nec resoluta coit,"
            },
            {
                "verse": "Sic animus uita pariter cum corpore functus"
            },
            {
                "verse": "Quo status est uento redditur ipse suo."
            },
            {
                "verse": "Perlege doctiloqui ueracia scripta Lucreti,"
            },
            {
                "verse": "Carmina deposito quaeque furore canit."
            },
            {
                "verse": "Perlege Naturae Historiam et bona sensa Secundi:"
            },
            {
                "verse": "Ingenio felix hic uir et ille fuit."
            },
            {
                "verse": "Hoc tamen haud nostro dissentit carmine quisquam"
            },
            {
                "verse": "Quin uenit ad partes ille uel ille meas."
            },
            {
                "verse": "Mille meae gentis taceo non laude minores,"
            },
            {
                "verse": "In quorum numerum, docte Epicure, uenis."
            },
            {
                "verse": "Quid ratio referam quae sufficit argumenta?"
            },
            {
                "verse": "Quid quae sollicitus mortis habetque timor?"
            },
            {
                "verse": "Chartarum monumenta, inscripti aut saxa sepulchri,"
            },
            {
                "verse": "Atria imaginibus aut uariata patrum,"
            },
            {
                "verse": "Quaecunque est saeclis nostrum extendentia nomen"
            },
            {
                "verse": "Non nisi naturae deficientis opus."
            },
            {
                "verse": "Hinc etiam laeti thalamos taedasque iugales"
            },
            {
                "verse": "Iungimus, hinc placidus concelebratur hymen,"
            },
            {
                "verse": "Unde manens suboles stirpique simillima proles"
            },
            {
                "verse": "Consurgat, patrios ludat et ante lares."
            },
            {
                "verse": "Scilicet hoc cuicumque datum est instinctu animai"
            },
            {
                "verse": "Quaerat ut esse aliquid quomodocunque potest."
            },
            {
                "verse": "Haec nobis ratio sed tu, bone Pontice, perstas"
            },
            {
                "verse": "Dimissa quaerens quid ratione putem."
            },
            {
                "verse": "Dicam equidem, summi postquam mihi prouida fati"
            },
            {
                "verse": "Sanctaque Idumaei cognita cura Iouis,"
            },
            {
                "verse": "Orbis Alexandro qua nostri cessit habenas"
            },
            {
                "verse": "Qua dedit egregia religione coli,"
            },
            {
                "verse": "Tum uero pacato animo resipiscere coepi,"
            },
            {
                "verse": "Credita tunc Stygii iura uerenda lacus"
            },
            {
                "verse": "Atque inferna malis tormenta et debita laudi"
            },
            {
                "verse": "Praemia in Elisio certa futura lare."
            },
            {
                "verse": "Tunc quoque quanta poli uis cognita qua sine possunt"
            },
            {
                "verse": "Nec folia e ramis decidere ipsa suis."
            },
            {
                "verse": "Ergo iam laudes meritas et carmina fingam,"
            },
            {
                "verse": "Mens bona, persuasus qualiacunque tibi,"
            },
            {
                "verse": "Quae mihi contectum caeca caligine pectus"
            },
            {
                "verse": "Tersisti pura criminis ipsa manu."
            },
            {
                "verse": "At tu qui terra et caeli commercia suades,"
            },
            {
                "verse": "Succedant uotis fata benigna tuis."
            }
        ],
        [
            {
                "verse": "Demetri lacrimas piosque fletus"
            },
            {
                "verse": "Nec non tristia iusta quae merentis"
            },
            {
                "verse": "Patroni parat ossibus iuuato,"
            },
            {
                "verse": "Spectator, gemitu nouoque planctu,"
            },
            {
                "verse": "Doctae quo Platynae excitentur umbrae."
            },
            {
                "verse": "Res haec officiosa nec pudenda"
            },
            {
                "verse": "Quam cum faenore postulant sepulchra,"
            },
            {
                "verse": "Ustis quam cupit ossibus referri"
            },
            {
                "verse": "Quicunque ad Stygias uocatur umbras."
            },
            {
                "verse": "Quod si fleueris haec dolenda iusta,"
            },
            {
                "verse": "Degas saecula longiora iusto."
            }
        ]
    ]
}