{
    "author": "Iliados liber XIV Latine redditus",
    "title": "Iliados liber XIV Latine redditus",
    "url": "http://www.poetiditalia.it/texts/ILIA_14|ilia|001",
    "text": [
        [
            {
                "verse": "Nestora non latuit, quamquam discumberet, ingens"
            },
            {
                "verse": "Rixa. Asclepiaden, secum tum forte epulantem,"
            },
            {
                "verse": "Talibus aggreditur dictis: \"Age, dive Machaon,"
            },
            {
                "verse": "Fare quid iste velit tantus sub classe tumultus:"
            },
            {
                "verse": "Nam magis atque magis clamor iuvenilis ad aures"
            },
            {
                "verse": "Crebrescit. Tu perge sedens discumbere, donec"
            },
            {
                "verse": "Calfaciat latices Ecamida et caede cruentum"
            },
            {
                "verse": "Te lavet; ascendo, rediens modo, summa locorum\"."
            },
            {
                "verse": "Sic fatus, nitidum ferro multisque relictum"
            },
            {
                "verse": "Perfossumque locis clipeum, quem ferre solebat"
            },
            {
                "verse": "Thrasimedes (alium gnatus genitoris habebat),"
            },
            {
                "verse": "Cuspide mox dextra praefixum hastile recepit."
            },
            {
                "verse": "Fervere Martis opus iuxta tentoria longe"
            },
            {
                "verse": "Magnanimos Troas, Danaosque sub hoste ruentes"
            },
            {
                "verse": "Disiectosque procul muros et castra videbat."
            },
            {
                "verse": "Amplivagum veluti pelagus, si quando futuras"
            },
            {
                "verse": "Praesagit ventorum acies, turgescit ab imo,"
            },
            {
                "verse": "Nondum agitat fluctus, necdum tolluntur harenae"
            },
            {
                "verse": "(Nutat enim donec ventorum a sede procella"
            },
            {
                "verse": "Missa Iovis iussu cursum det euntibus undis),"
            },
            {
                "verse": "Sic animus vario curarum Nestoris aestu"
            },
            {
                "verse": "Fluctuat, ambiguus cuneos penetraret Achivum,"
            },
            {
                "verse": "Offendatne ducem populorum Agamemnona Atriden."
            },
            {
                "verse": "Atriden, visa est potior sententia menti."
            },
            {
                "verse": "Interea pugnare acies et mutua ferre"
            },
            {
                "verse": "Vulnera. Procumbunt pariter, dant scuta cavaeque"
            },
            {
                "verse": "Conflictu sonitum galeae, ferit ensis et hasta,"
            },
            {
                "verse": "Ictibus alternis reboant thoraces et arma."
            },
            {
                "verse": "Tres tum forte duces (nam quisque recessit ab armis"
            },
            {
                "verse": "Saucius), Atrides Agamemnon et acer Ulixes"
            },
            {
                "verse": "Tydidesque simul, gradientem Nestora longe"
            },
            {
                "verse": "Conspexere, rates egressi ut bella viderent."
            },
            {
                "verse": "Plurima tum pelagi seducta crepidine puppis"
            },
            {
                "verse": "Et procul a pugna sicca tellure iacebat."
            },
            {
                "verse": "Ut primas traxere, gradatim cetera classis"
            },
            {
                "verse": "Pone subit: quamquam spatiosum, litus Achivae"
            },
            {
                "verse": "Non erat usque capax classis, nec continet omnes"
            },
            {
                "verse": "Ambitus populos, haerent angustius; illic"
            },
            {
                "verse": "Impositae basibus complerant litora prorae,"
            },
            {
                "verse": "Extremos aditus facili quo turba meatu"
            },
            {
                "verse": "Pergeret; iniectae replerunt aggere terrae."
            },
            {
                "verse": "Ut pugnam aspicerent, connixi hastilibus, illic"
            },
            {
                "verse": "Convenere duces: clamor percusserat ingens"
            },
            {
                "verse": "Corda virum; viso mox Nestore, tristior omnes"
            },
            {
                "verse": "Cura subit, dolor usque animos angebat Achivum."
            },
            {
                "verse": "Hunc tum vociferans affatur rex Agamemnon:"
            },
            {
                "verse": "\"Niliade, o ingens Argivum gloria, Nestor,"
            },
            {
                "verse": "Huc veniens bellum cur exitiale relinquis?"
            },
            {
                "verse": "Quam vereor ne nunc sermonem Martius Hector"
            },
            {
                "verse": "Perficiat, Teucros inter quem saepe minatus:"
            },
            {
                "verse": "A ratibus sacrum non Ilion ante reverti"
            },
            {
                "verse": "Quam iactis classem flammis exureret omnem"
            },
            {
                "verse": "Et perimat Danaos. Belli dum munus obivit"
            },
            {
                "verse": "Paene potens voti fuit. O miseranda regentis"
            },
            {
                "verse": "Condicio! Infensi Danai velut acer Achilles"
            },
            {
                "verse": "Indignantur et in Teucros pugnare recusant"
            },
            {
                "verse": "Pro ratibus\". Nestor reddit tum Martius illi:"
            },
            {
                "verse": "\"Vera quidem memoras et sunt ita: protinus ipse !"
            },
            {
                "verse": "Iuppiter altitonans fatalem iniecit Achivis"
            },
            {
                "verse": "Perniciem: murus tutandae in robore classis"
            },
            {
                "verse": "Editus ingenti traxit cum mole ruinam,"
            },
            {
                "verse": "Posse rui non ante rati; statione sub ipsa"
            },
            {
                "verse": "Credidimus populos naves et castra tueri."
            },
            {
                "verse": "Sub ratibus pugnant acies densaeque sub armis"
            },
            {
                "verse": "Stant utrimque pares, necubi vestigia flectunt."
            },
            {
                "verse": "Contemplare licet quantum, labor urgeat utram"
            },
            {
                "verse": "In partem ignores; populo Mars aequus utrique;"
            },
            {
                "verse": "Impliciti nullo variant vestigia passu:"
            },
            {
                "verse": "Saevit amor ferri diraeque insania caedis,"
            },
            {
                "verse": "Intereunt pariter, indefessique laborant."
            },
            {
                "verse": "Dicam equidem nostris quod nunc erit utile rebus,"
            },
            {
                "verse": "Consilii si quicquam habeo: modo rursus obire"
            },
            {
                "verse": "Non opus est Martem, gravibus cum saucius armis"
            },
            {
                "verse": "Deficeret: nec tale quidem manet utile robur\"."
            },
            {
                "verse": "Talia dicenti ductor sic reddit Atrides:"
            },
            {
                "verse": "\"Nestor, ut in proris certant navalibus hostes,"
            },
            {
                "verse": "Non murus nec fossa valent, ubi, plurima passi"
            },
            {
                "verse": "Anxia, fidebant tanti se mole laboris"
            },
            {
                "verse": "Argivi naves populos et castra tueri."
            },
            {
                "verse": "Auspiciis sunt ista Iovis: si quando secundus"
            },
            {
                "verse": "Ille fuit nobis, nunc est propensior hosti"
            },
            {
                "verse": "Omnibus auxilio cum dis augetque vigorem"
            },
            {
                "verse": "Et Danais vires animumque enervat in armis."
            },
            {
                "verse": "Consilio, ut referam, cuncti parebitis ergo:"
            },
            {
                "verse": "In sicco puppes seductae litore quot sunt"
            },
            {
                "verse": "Reddamus pelago, passim quas ancora sistat"
            },
            {
                "verse": "Dum nox diva diem nigranti obduxerit umbra"
            },
            {
                "verse": "Et pugna Troes cedent: mox cetera classem"
            },
            {
                "verse": "Turba salo retrahat; tenebrosae tempore noctis"
            },
            {
                "verse": "Non fuga turpis erit: quod dedecet usque latebit."
            },
            {
                "verse": "Perniciem satius fugere est, quam extrema subire"
            },
            {
                "verse": "Excidia\". Ingenii conspectus acumine multo,"
            },
            {
                "verse": "Intorquens oculos, illi sic reddit Ulixes:"
            },
            {
                "verse": "\"Quale tuo, Atride, scelus excidit ore loquendo?"
            },
            {
                "verse": "Numquam animum imbueres talem, qui dignior esses"
            },
            {
                "verse": "Vilis et alterius ductor quam gentis Achivae."
            },
            {
                "verse": "Iuppiter exhibuit tibi rex iuvenilibus annis"
            },
            {
                "verse": "Imperium nostri, munus quo Martis obires"
            },
            {
                "verse": "Et senior populos regeres graviore futurus"
            },
            {
                "verse": "Consilio, interea belli succederet idem"
            },
            {
                "verse": "Omnibus eventus: unum et commune periclum,"
            },
            {
                "verse": "Auxilioque pares animos gereremus in armis."
            },
            {
                "verse": "Obsidionem animo moliris linquere Troiae,"
            },
            {
                "verse": "Milia tot cuius passi toleravimus ergo"
            },
            {
                "verse": "Exitia: infandum retice modo, ne quis Achivum"
            },
            {
                "verse": "Audiat, et facinus volitetur in ora virorum,"
            },
            {
                "verse": "In vulgus ne forte aliquis mox sceptriger Argi"
            },
            {
                "verse": "Ambiguum referat, vel quis dominare rebelles"
            },
            {
                "verse": "Imperio alterius tibi sint parere volentes."
            },
            {
                "verse": "O nimium infelix! Non te modo quisque tuorum"
            },
            {
                "verse": "Arguet, in pelagus solidas traducere puppes"
            },
            {
                "verse": "Qui iubeas, acies medio dum Marte laborant."
            },
            {
                "verse": "Quid Troes cupiunt? Nos obsidione repelli,"
            },
            {
                "verse": "Scilicet, et victis ample dominarier Argis,"
            },
            {
                "verse": "Unde gravis nobis iactura, et dedecus ingens."
            },
            {
                "verse": "Praeterea licet imperites: haud cetera pubes"
            },
            {
                "verse": "Ista feret, quae nunc in aperta pericula vitam"
            },
            {
                "verse": "Exponunt, retrahi naves si prorsus in altum"
            },
            {
                "verse": "Respicient. Fugere ex acie tum quemque videbis"
            },
            {
                "verse": "Consilio tali; quanta est haec gloria belli!"
            },
            {
                "verse": "Protinus a Danais ipsos referetur ad hostes\"."
            },
            {
                "verse": "Olli tum contra princeps sic reddit Atrides:"
            },
            {
                "verse": "\"O mihi nunc animum dictis confundis, Ulixe."
            },
            {
                "verse": "Non ego iussa dedi nolentibus ad mare puppes"
            },
            {
                "verse": "Reddere: si melior menti sententia cuique est,"
            },
            {
                "verse": "In medium referat, iuvenis seu grandior aevo:"
            },
            {
                "verse": "Pace mea dicturus erit, iamque ipse silebo\"."
            },
            {
                "verse": "His tum magnanimus Diomedes vocibus orsus:"
            },
            {
                "verse": "\"Parendum non vana reor, sed recta loquenti."
            },
            {
                "verse": "Iam referam, modo nulla mihi ducis ira vel atrox"
            },
            {
                "verse": "Invidia obstiterit: dictis parere necesse est,"
            },
            {
                "verse": "Et meliora sequi; quamquam minor omnibus aevo,"
            },
            {
                "verse": "Sum genus illustris ceu vos et glorior esse."
            },
            {
                "verse": "Me genuit Tydeus, sepelit quem Martia Thebe:"
            },
            {
                "verse": "Magnanimus natos Porthus tris edidit heros,"
            },
            {
                "verse": "Pleuronem et celsam pariter Calydona tenebant"
            },
            {
                "verse": "Agrius atque Melas et tertius armiger Oeneus."
            },
            {
                "verse": "Hic, minor, armorum virtute ingentior, omnes"
            },
            {
                "verse": "Praestabat: genitorque mei fuit ille parentis."
            },
            {
                "verse": "Incoluit patrias aedes; meus inde recessit"
            },
            {
                "verse": "-Iuppiter et superi sic nam voluere -profectus"
            },
            {
                "verse": "Agron, in uxorem ditis sortitus Adrasti"
            },
            {
                "verse": "Progeniem. Satis ille quidem telluris habebat"
            },
            {
                "verse": "Frugiferae vel quae plantis vestita virebat,"
            },
            {
                "verse": "Multorumque greges pecorum; quin fortior omnes"
            },
            {
                "verse": "Armorum virtute duces vincebat Achivos."
            },
            {
                "verse": "Haec ut certa quidem vos non audisse pigebit:"
            },
            {
                "verse": "Natales referens ortus, non degenerem me"
            },
            {
                "verse": "Crediderim, vani veluti contemnerer auctor"
            },
            {
                "verse": "Consilii, quin et sensus iuvenilibus annis"
            },
            {
                "verse": "Saepe viget: si fando aliquid bene fatus honorem"
            },
            {
                "verse": "Et pretium mereor, nec quis mea dicta refellet."
            },
            {
                "verse": "Ibimus in pugnam, confecti vulnere quamquam,"
            },
            {
                "verse": "Ibimus: urget opus. Extra certaminis ictus"
            },
            {
                "verse": "Stabimus usque adeo, ne nos feriamur ab hoste"
            },
            {
                "verse": "Vulneribusque super crudescant vulnera rursus."
            },
            {
                "verse": "Hortaturi alios praesentes comminus armis"
            },
            {
                "verse": "Ut redeant pugnae quos ira laborque retraxit\"."
            },
            {
                "verse": "Sic fatus. Cuncti simul assensere volentes;"
            },
            {
                "verse": "Incedunt pariter, ductor praecessit Atrides."
            },
            {
                "verse": "At, vigil Argivum, faciem Neptunus anilem"
            },
            {
                "verse": "Induit, Atridae dextramque accepit euntis"
            },
            {
                "verse": "Par iter accelerans, fuditque volantia verba:"
            },
            {
                "verse": "\"Atride, quantum ex animo sit laetus Achilles,"
            },
            {
                "verse": "Palantes si quando metu vel caede ruentes"
            },
            {
                "verse": "Respicit. Argivos, classem quem nulla tueri"
            },
            {
                "verse": "Cura subit. Satiet quantumlibet anxius irae,"
            },
            {
                "verse": "Per gentes ierit bellique inglorius omnes;"
            },
            {
                "verse": "Indecores obitus statuit nam Iuppiter illi."
            },
            {
                "verse": "Non immortales adeo te odere beati:"
            },
            {
                "verse": "Ductores Teucrum et populos dare terga videbis,"
            },
            {
                "verse": "Pulvereamque fuga nubem volitare per auras,"
            },
            {
                "verse": "Perculsique metu naves et castra relinquent,"
            },
            {
                "verse": "Troianam rapidis contendent cursibus urbem\"."
            },
            {
                "verse": "Dixerat. Incedens per campum concitat omnes,"
            },
            {
                "verse": "Clamorem horrendum tollit super agmina. Quantum"
            },
            {
                "verse": "Milia vix novies hominum vel milia dena"
            },
            {
                "verse": "Pugnantum inter se conserto Marte dedissent,"
            },
            {
                "verse": "Pectoris eduxit tantum Neptunus ab imo"
            },
            {
                "verse": "Clamorem, quo longe animos incendit Achivis."
            },
            {
                "verse": "Aurea tum rediens solio radiantis Olympi"
            },
            {
                "verse": "Aspexit Iuno fratrem sub imagine ficta"
            },
            {
                "verse": "Cognatumque simul: talem vidisse iuvabat"
            },
            {
                "verse": "Hortantem Danaos pugnae viresque foventem;"
            },
            {
                "verse": "Contra autem commota Iovi, quem forte sedentem"
            },
            {
                "verse": "Multarum extremo nebularum culminis Idae"
            },
            {
                "verse": "Viderat, etsi odio graviter succensa fuisset,"
            },
            {
                "verse": "Arte sagax molita Iovem qua fallere possit,"
            },
            {
                "verse": "Consilium intendit secum simul omnia volvens."
            },
            {
                "verse": "Haec illi tandem potior sententia visa est."
            },
            {
                "verse": "Comere se, mox compta Iovem super ardua montis"
            },
            {
                "verse": "Quaerere constituit, formae si captus amore"
            },
            {
                "verse": "Optatos petat amplexus, placidumque soporem"
            },
            {
                "verse": "Ardentem totis inspiret sensibus ignem."
            },
            {
                "verse": "Ingreditur thalamum, carus quem filius olim"
            },
            {
                "verse": "Ediderat Vulcanus ei, fulgentibus auro"
            },
            {
                "verse": "Liminibus valido firmarat cardine postes"
            },
            {
                "verse": "Portarumque aditus mira perfecerat arte,"
            },
            {
                "verse": "Occultus quo nemo deum recludere posset."
            },
            {
                "verse": "Has ingressa fores clausit mox Iuno nitentis."
            },
            {
                "verse": "Tum primum sordes divino a corpore purgat."
            },
            {
                "verse": "Ambrosiae se mox olei pinguentis odore"
            },
            {
                "verse": "Perfudit (thimiama vocant), id roris eburna"
            },
            {
                "verse": "Pisside confectum tales servabat in usus."
            },
            {
                "verse": "In Iovis auratas tantum redoleverat aedes,"
            },
            {
                "verse": "Ut respersa polum replerit odoribus aura."
            },
            {
                "verse": "Ut nitidos artus tali perfusa liquore"
            },
            {
                "verse": "Pexuit et certo distinxit in ordine crines,"
            },
            {
                "verse": "Ambrosiaeque super divinum instillat odorem,"
            },
            {
                "verse": "Induit ambrosio tenerum mox corpus amictu,"
            },
            {
                "verse": "Quem Pallas mira textum variaverat arte,"
            },
            {
                "verse": "Insignem gemmis auroque et imagine multa,"
            },
            {
                "verse": "Aurea sub tereti nectit quem fibula collo,"
            },
            {
                "verse": "Cingula mox recipit centum radiantia bullis,"
            },
            {
                "verse": "Et gremium cinxit late refluentis amictus"
            },
            {
                "verse": "Aureaque ornabant defixa ricinia pectus,"
            },
            {
                "verse": "Transpunctis duplices suspendit et auribus ormos."
            },
            {
                "verse": "Divino quanta radiabat ab ore venustas!"
            },
            {
                "verse": "Reticulo frontem velavit diva dearum"
            },
            {
                "verse": "Candenti et nitido solis fulgoribus instar,"
            },
            {
                "verse": "Mox pedibus crepidas splendentes indidit auro."
            },
            {
                "verse": "Ornatu postquam sese decoravit honoro,"
            },
            {
                "verse": "Prosilit a thalamo, Venerem petitura Dionem,"
            },
            {
                "verse": "A coetuque procul sic est affata deorum:"
            },
            {
                "verse": "\"O mihi, cara Venus, morem gere, cara, roganti"
            },
            {
                "verse": "Etsi non animo sequeris mea vota lubenti,"
            },
            {
                "verse": "Quando ego sum Danais, contra tu sedula Teucris"
            },
            {
                "verse": "Auxilio; neque enim, cum postulo digna, negabis\"."
            },
            {
                "verse": "Olli nata Iovis reddit Venus aurea contra:"
            },
            {
                "verse": "\"Saturni Iuno soboles, regina dearum,"
            },
            {
                "verse": "Fare age, posce: mihi tua iussa capessere mens est,"
            },
            {
                "verse": "Si fuerint vires et rerum certa facultas."
            },
            {
                "verse": "Perficere est animus quantum mihi posse licebit\"."
            },
            {
                "verse": "Comparat illa dolos et ficta mente locuta est:"
            },
            {
                "verse": "\"Cede immortales cunctos quo vincis amorem"
            },
            {
                "verse": "Mortalesque simul, viresque cupidinis omnes."
            },
            {
                "verse": "Nutricis rerum vado confinia terrae,"
            },
            {
                "verse": "Oceanum visura, dei genus unde sequuntur,"
            },
            {
                "verse": "Et Thetim genitricem.. Olim me sedibus ambo"
            },
            {
                "verse": "Suscepere suis ac erudiere iuventam"
            },
            {
                "verse": "A Rhea, quando Saturnum magnivocus Zeus"
            },
            {
                "verse": "Sub maria et terras superis detrusit ab oris."
            },
            {
                "verse": "Difficiles horum componam proxima lites:"
            },
            {
                "verse": "Namque diu quisque alterutro desivit amore,"
            },
            {
                "verse": "Indignatus uterque animis odia aspera servat"
            },
            {
                "verse": "Absistuntque toro; quod si mihi gesseris ipsa"
            },
            {
                "verse": "Officium, verbis suadere ego sedula nitar"
            },
            {
                "verse": "Utque in amicitiam redeant lectumque iugalem."
            },
            {
                "verse": "Id si perficiam, memores me muneris ambo"
            },
            {
                "verse": "I semper honoratam, celebrem me semper habebunt\"."
            },
            {
                "verse": "Olli subridens iterum Venus aurea reddit:"
            },
            {
                "verse": "\"Non ausim, nec fas, istuc modo, Iuno, quod optas"
            },
            {
                "verse": "Abnuere, amplexu quando Iovis una recumbis"
            },
            {
                "verse": "Altisoni\". Sic fata, suo de pectore ceston,"
            },
            {
                "verse": "Cingula dissolvit distincta coloribus: illic"
            },
            {
                "verse": "Omnis amor latitare omnesque cupidinis artes,"
            },
            {
                "verse": "Quodque voluptatis sibi comparat ardor amantum,"
            },
            {
                "verse": "Blanditiae lususque, sales quibus illa virorum"
            },
            {
                "verse": "Furaturque deum mentes: non ulla valet vis,"
            },
            {
                "verse": "Nullaque mortalis quanta est sapientia sensus."
            },
            {
                "verse": "Hunc ubi Iunonis manibus Venus aurea ceston"
            },
            {
                "verse": "Tradidit: \"Haec -inquit- genitrix, cape cingula, Iuno,"
            },
            {
                "verse": "Inque tuos compone sinus. Opera omnia amoris,"
            },
            {
                "verse": "Hic artes resident omnes. Mihi crede, sequentur"
            },
            {
                "verse": "Optatus tua vota suos\". Saturnia risit,"
            },
            {
                "verse": "Occuluit gremio ceston laetata receptum."
            },
            {
                "verse": "Inde Iovis solium magni Venus alma recessit."
            },
            {
                "verse": "Iuno volans convexa poli per inania venit"
            },
            {
                "verse": "Pieriam, quam mox celeri transgressa volatu"
            },
            {
                "verse": "Emathiam transit, domitores Thraces equorum"
            },
            {
                "verse": "Praeterit et summos nebulosa cacumina montes;"
            },
            {
                "verse": "Nec pedibus terram quicquam nec calcat in auras:"
            },
            {
                "verse": "Fluctivagum Athoo pelagus penetravit et urbem"
            },
            {
                "verse": "Lemnon adit, divi sedes ubi nota Thoantis."
            },
            {
                "verse": "Convenit hic Somnum, mortis qui frater et instar,"
            },
            {
                "verse": "Et dextra prensum sic ore affata verendo est:"
            },
            {
                "verse": "\"Cunctorum rex, Somne, hominum pariterque deorum,"
            },
            {
                "verse": "Si quando audisti me, nunc audire necesse est"
            },
            {
                "verse": "Et mea vota sequi; totos tibi grata per annos"
            },
            {
                "verse": "Noctes atque dies adero non immemor umquam,"
            },
            {
                "verse": "Officiis cumulata. Iovis modo, Somne, soporem"
            },
            {
                "verse": "Mitte superciliis, ut secum amplexa recumbam:"
            },
            {
                "verse": "In gremio alterutrum fusi potiamur amore."
            },
            {
                "verse": "Dona dabo solium ex auro solidumque perenne:"
            },
            {
                "verse": "Id meus eximia perfecit Mulciber arte"
            },
            {
                "verse": "Supposuitque gradum, pingues quo saepe recumbens"
            },
            {
                "verse": "Sustentare pedes valeas epulatus et artus\"."
            },
            {
                "verse": "Olli tum Somnus: \"Saturni filia Iuno"
            },
            {
                "verse": "Et superum regina, immittere fortius ausim"
            },
            {
                "verse": "Alterius quemvis divum per membra soporem"
            },
            {
                "verse": "Et reflui melius sopitas aequoris undas"
            },
            {
                "verse": "Oceani faciam, genus unde et origo deorum est."
            },
            {
                "verse": "Nec quicquam Saturni ausim contingere natum"
            },
            {
                "verse": "Nec sopire Iovem, sua ni mihi certa voluntas."
            },
            {
                "verse": "Namque suos alia docuit non temnere iussus,"
            },
            {
                "verse": "Ex quo magnanimus rediens Iove natus ab alma"
            },
            {
                "verse": "Ilio et egregias Teucrum populaverat aedes,"
            },
            {
                "verse": "Tempore cum primum percussit puppibus aequor."
            },
            {
                "verse": "Complexus tum membra Iovis blandoque sopore"
            },
            {
                "verse": "Eripui mentem: facti dux, Iuno, fuisti"
            },
            {
                "verse": "Inventrixque doli; totos cum serperet artus"
            },
            {
                "verse": "Dulcis et alta quies, ventorum a sede procellas"
            },
            {
                "verse": "Excisti magno volventes turbine fluctus."
            },
            {
                "verse": "Sic illum, quem tu penitus disperdere nixa es,"
            },
            {
                "verse": "Fluctibus a coetu comitum procul omnibus egit"
            },
            {
                "verse": "Tempestas, Coon donec vagus appulit urbem."
            },
            {
                "verse": "Haec ubi rescivit genitor deus arsit in iram,"
            },
            {
                "verse": "Excitus somno, caelique per atria divos"
            },
            {
                "verse": "Praecipitabat atrox, et me furialibus unum"
            },
            {
                "verse": "Vestigare minis; caeli de culmine summo"
            },
            {
                "verse": "Praecipitem in medio pelagi per inane rotasset,"
            },
            {
                "verse": "Ni mi Nox, hominum domitrix divumque, fuisset"
            },
            {
                "verse": "Praesidio; fugiens iram Iovis usque petivi"
            },
            {
                "verse": "Noctis opem: quamquam ulcisci foret anxius, iram"
            },
            {
                "verse": "Continuit, veritus tenebrosae numina Noctis,"
            },
            {
                "verse": "Ne gravius saevire deum contingeret aequo."
            },
            {
                "verse": "Deteriora modo tentare pericula suades?\""
            },
            {
                "verse": "Olli tum Iuno reddit, veneranda boopis:"
            },
            {
                "verse": "\"Somne, quid hoc animum modo sollicitudinis urges?"
            },
            {
                "verse": "Inquis, enim, altitonans veluti si Iuppiter idem"
            },
            {
                "verse": "Alcide genito et Teucris pariterque tueri"
            },
            {
                "verse": "Invigilet studium similique effrendeat ira."
            },
            {
                "verse": "Vade age, Somne, tibi Charitum de gentibus unam"
            },
            {
                "verse": "Coniugio iungam stabili propriamque dicabo,"
            },
            {
                "verse": "Pasitheam iuniorem aliis, quam semper amasti,"
            },
            {
                "verse": "Omnes ut tecum, meritis pro talibus, annos"
            },
            {
                "verse": "Exigat, et pulchra faciat te prole parentem\"."
            },
            {
                "verse": "Dixerat. Oblato laetatus munere Somnus:"
            },
            {
                "verse": "\"Eia, age, per Stygios, numquam violabile numen,"
            },
            {
                "verse": "Iurato latices -inquit- rerumque parentem"
            },
            {
                "verse": "Tellurem dextra, pelagus continge sinistra"
            },
            {
                "verse": "Caeruleum; testes adsint quaecumque sub Orco"
            },
            {
                "verse": "Numina Saturni complectitur ultima proles,"
            },
            {
                "verse": "Te mihi, quae Charitum iunior, dare scilicet unam"
            },
            {
                "verse": "Pasitheam, miro quam semper amore cupivi,"
            },
            {
                "verse": "Omnes ut mecum feliciter exigat annos\"."
            },
            {
                "verse": "Sic fatus; dictis candens dea brachia Iuno"
            },
            {
                "verse": "Annuit ore; deos tum nomine quemque ciebat"
            },
            {
                "verse": "Titanesque Erebi cunctos testata silentis"
            },
            {
                "verse": "Iuravit. Verbis res est ut adacta vicissim"
            },
            {
                "verse": "Conceptis, humentem Imbron Lemnumque relinquunt,"
            },
            {
                "verse": "Aerea saepti nebula vada caerula tranant."
            },
            {
                "verse": "Egressi quam, mox Idam petiere ferarum"
            },
            {
                "verse": "Et nemorum genitricem, adeunt et Lecton. Ad illos"
            },
            {
                "verse": "Frondosae incessus tremuere cacumina silvae."
            },
            {
                "verse": "Hic Iovis ante oculos abies procera sub auras"
            },
            {
                "verse": "Alta comam ramosque diu non tacta virebat."
            },
            {
                "verse": "Hanc super ascendit Somnus, mox frondibus atris"
            },
            {
                "verse": "Abditur , in morem volucris quae saepe canoros"
            },
            {
                "verse": "In lucem numeros orditur (chalcida divi,"
            },
            {
                "verse": "Mortales illam soliti vocare cymindim)."
            },
            {
                "verse": "Extremum Iuno conscendit Gargaron Idae"
            },
            {
                "verse": "Conspicienda procul. Nebularum Iuppiter actor"
            },
            {
                "verse": "Aspiciens, solito magis arsit, ad usque medullas"
            },
            {
                "verse": "Intravit calor, et labefacta per ossa cucurrit,"
            },
            {
                "verse": "Infecitque animum et totos in pectore sensus."
            },
            {
                "verse": "Non minus exarsit quam cum petiere vicissim"
            },
            {
                "verse": "Concubitus primos et praeposuere iugales"
            },
            {
                "verse": "Immemores patrii taedas votumque decoris."
            },
            {
                "verse": "Tum prior assurgens illi sic Iuppiter orsus:"
            },
            {
                "verse": "\"Quo properas, mea Iuno? Refer: cur linquis Olympum?"
            },
            {
                "verse": "Nec tibi sunt currus qui te libet usque tulissent\"."
            },
            {
                "verse": "Agnovit flammas Iuno et simulata profatur:"
            },
            {
                "verse": "\"Extremas propero terrae omnipotentis ad oras,"
            },
            {
                "verse": "Oceanum visura, dei genus unde sequuntur,"
            },
            {
                "verse": "Et Thetim genitricem. Olim me sedibus ambo"
            },
            {
                "verse": "Suscepere suis ac erudiere iuventam."
            },
            {
                "verse": "Difficiles horum componam proxima lites:"
            },
            {
                "verse": "Namque diu alteruter solito desivit amore,"
            },
            {
                "verse": "Irati inter sese animis odia aspera servant,"
            },
            {
                "verse": "Absistuntque toro, postquam semel ira diremit."
            },
            {
                "verse": "Montosae pascuntur equi per prata vagantes"
            },
            {
                "verse": "Radices Idae, qui me sive aequora supra"
            },
            {
                "verse": "Seu terram rapido sublimem flamine ferrent."
            },
            {
                "verse": "Ad te nunc venio caeli devecta per auras,"
            },
            {
                "verse": "Ne quicquam posthac animum tibi concitet ira"
            },
            {
                "verse": "Quod tua nunc coniunx venia sine forte profecta"
            },
            {
                "verse": "Iverit Oceani late refluentis ad aedes\"."
            },
            {
                "verse": "Illi tum reddit nubis collector aquosae:"
            },
            {
                "verse": "\"Illuc ire tibi dabitur post. Iuno, facultas:"
            },
            {
                "verse": "Nunc age, dum volupe est. pariter coeamus; amori"
            },
            {
                "verse": "Indulgere iuvat: numquam mihi tanta medullas"
            },
            {
                "verse": "Flamma subit domuitque animum tam dira libido,"
            },
            {
                "verse": "Sive deam quamvis rapui labefactus amore,"
            },
            {
                "verse": "Seu mortalem aliquam, non quando Ixionis arsi"
            },
            {
                "verse": "Consortem. peperit mihi quae caelestibus aequum"
            },
            {
                "verse": "Perithoon, pulchram vel Damnen Acrisionis,"
            },
            {
                "verse": "Qua genui heroa illustrem praeque omnibus unum"
            },
            {
                "verse": "Persea, Phoenicis rapuive Europan alumnam,"
            },
            {
                "verse": "Minoa quae peperit <atque> antitheum Radamanthum."
            },
            {
                "verse": "Non me adeo Semeles. nec me Thebana volentem"
            },
            {
                "verse": "Alcmena implicuit, quarum dedit altera Bacchum"
            },
            {
                "verse": "Delicias hominum, genitrix fuit altera magni"
            },
            {
                "verse": "Herculis, auricomae tantum nec regia forma"
            },
            {
                "verse": "Flammavit. Cereris, nec me Latona furentem,"
            },
            {
                "verse": "Nec tu, cum primum coniunx geniale cubile"
            },
            {
                "verse": "Pacta subis: hausi numquam violentius ignem,"
            },
            {
                "verse": "Iuno, tui\". Sensit victi Saturnia flammas"
            },
            {
                "verse": "Coniugis. Ardenti simulat causata pudorem:"
            },
            {
                "verse": "\"Quale tuo verbum modo, Iuppiter -inquit- ab ore"
            },
            {
                "verse": "Excidit? In nudis Troianae montibus Idae"
            },
            {
                "verse": "Concubitus gliscis. Sunt haec pudibunda patentque"
            },
            {
                "verse": "Dedecora. Insipiens, quid si nos forte cubantes"
            },
            {
                "verse": "Quis superum aspiciat, caelique per atria divos"
            },
            {
                "verse": "Conveniens referat, volitetque haec fama per omnes?"
            },
            {
                "verse": "Me miseram! Peteremne tuas, rex Iuppiter, aedes"
            },
            {
                "verse": "Concubitu surgens, rursus reditura fuissem"
            },
            {
                "verse": "Ad superos? Cupis haec dis aspicientibus, heu, heu!"
            },
            {
                "verse": "Quod si adeo volupe est, tantaque libidine flagras,"
            },
            {
                "verse": "Est thalamus mira nobis quem Mulciber arte"
            },
            {
                "verse": "Edidit et solido communiit obice postes:"
            },
            {
                "verse": "Ibimus huc cubitum, dabiturque explere quod optas\"."
            },
            {
                "verse": "Iuppiter ast illi, qui cogit in aethere nubes:"
            },
            {
                "verse": "\"Non est, Iuno, oculos modo quod vereare deorum"
            },
            {
                "verse": "Aut hominum: ex auro nebulam super usque tegentem"
            },
            {
                "verse": "Effundam quo nemo deum, nec lumineus sol,"
            },
            {
                "verse": "Perspicuum quamquam et late penetrabile sidus,"
            },
            {
                "verse": "Aspiciet\". Mox Iunonem complexibus ambit,"
            },
            {
                "verse": "Tum molles herbas et flores subter odoros"
            },
            {
                "verse": "Alma tulit tellus, interque virentia densat"
            },
            {
                "verse": "Gramina purpureum loton roseumque hyacinthon"
            },
            {
                "verse": "Et crocon; herba torum viridis librabat in auras"
            },
            {
                "verse": "Floribus immistis, nec amantum pondere curva"
            },
            {
                "verse": "Sustinet amplexus suavesque inspirat odores."
            },
            {
                "verse": "Alterum in alterius gremio super aurea nubes"
            },
            {
                "verse": "Obnubit; liquidi stillabant undique rores,"
            },
            {
                "verse": "Dum super extremum sopitus Gargaron Idae"
            },
            {
                "verse": "Coniugis infusus gremio victusque iaceret"
            },
            {
                "verse": "Iuppiter. Ad naves celerans it Somnus Achivum"
            },
            {
                "verse": "Omnia Neptuno, terram qui verberat undis,"
            },
            {
                "verse": "Laturus. Iuxta mox verba volantia fudit:"
            },
            {
                "verse": "\"<Tu>, Iovis absque metu, Danais impende quod ultro"
            },
            {
                "verse": "Auxilium optabas: belli modo gloria certa est"
            },
            {
                "verse": "Cui largire velis: placido decepit amore"
            },
            {
                "verse": "Iuno Iovem: molli strato super ille recumbit"
            },
            {
                "verse": "Coniugis in gremio, sopitum lumina liqui\"."
            },
            {
                "verse": "Sic dicens alios mortales Somnus adivit;"
            },
            {
                "verse": "Auxilio Danais Neptunum in castra reliquit."
            },
            {
                "verse": "Tum magis insultans primores excit in armis:"
            },
            {
                "verse": "\"Linquitis en iterum belli victoriam, Achivi,"
            },
            {
                "verse": "Hectori Priamidae: naves expugnet et omnis"
            },
            {
                "verse": "Sit sua quantalibet (sinitis sic) gloria belli;"
            },
            {
                "verse": "Laetetur, iactetque diu quod saevus Achilles"
            },
            {
                "verse": "Puppibus insideat mediis, nec temperet iram"
            },
            {
                "verse": "Illius auxilium: pro classe morabimur. Ergo"
            },
            {
                "verse": "Pelide nobis non est opus, omnibus omnes"
            },
            {
                "verse": "Praesidio alterutri pariter si simus in hostes."
            },
            {
                "verse": "Verum, agite et dictis cuncti parete volentes."
            },
            {
                "verse": "Viribus e nobis praestantes fortibus omnes"
            },
            {
                "verse": "In clipeos mutent maiores scuta, nitentes"
            },
            {
                "verse": "Et capiti galeas varient. hastilia dextrae"
            },
            {
                "verse": "Ingentes capiant hastas. longissima quaeque"
            },
            {
                "verse": "Tela gerant. Alacres. duce me, celeremus in hostes."
            },
            {
                "verse": "Non reor, armorum quamquam virtute superbit,"
            },
            {
                "verse": "Hectora Priamiden totum modo robur Achivum"
            },
            {
                "verse": "Expectare. Quidem mutent breviora ferentes"
            },
            {
                "verse": "In clipeos scuta atque armis maioribus intret"
            },
            {
                "verse": "Egregius bello. Paret tum quisque loquenti."
            },
            {
                "verse": "Ductores primi Diomedes, divus Ulixes"
            },
            {
                "verse": "Atridesque Agamemnon, quamquam viribus hausti"
            },
            {
                "verse": "Vulneribus, totas cogunt in proelia vires"
            },
            {
                "verse": "Disponuntque acies, clipeos atque arma per omnes"
            },
            {
                "verse": "Partiti, maiora capit qui fortius audet."
            },
            {
                "verse": "Deteriora minus pugnax: sic arma vicissim"
            },
            {
                "verse": "Distribuere duces. Postquam nitet omnis in aere."
            },
            {
                "verse": "Accelerant; praeit horrisonans Neptunus in hostes:"
            },
            {
                "verse": "Alte sublatum dextra nudaverat ensem."
            },
            {
                "verse": "Mortales non est tali fas sternere ferro,"
            },
            {
                "verse": "Pugnantes medio formidine Marte coercet."
            },
            {
                "verse": "Ex alio Teucros instruxit Martius Hector,"
            },
            {
                "verse": "Praesentis belli cunctos succendit amore."
            },
            {
                "verse": "Auxilio Teucris hic, ille incendit Achivis;"
            },
            {
                "verse": "Complerant medium tentoria quicquid et altum"
            },
            {
                "verse": "Inter erat puppesque. Simul collecta iuventus"
            },
            {
                "verse": "Contremit omne solum seseque hortantur in armis,"
            },
            {
                "verse": "Exultant alacresque ruunt, boat undique clamor."
            },
            {
                "verse": "Hinc Neptunus agit turmas, hi<n>c splen<di>dus Hector."
            },
            {
                "verse": "Non secus ac longo fluctus super aequora tractu"
            },
            {
                "verse": "Flatibus ad litus resonant borealibus acti,"
            },
            {
                "verse": "Vel cum flamma rapax nemoroso in monte fragorem"
            },
            {
                "verse": "Per silvas agitata dedit, vel turbine quando"
            },
            {
                "verse": "Alticomas quercus inter violentior Eurus"
            },
            {
                "verse": "Perfurit ac multo diverberat agmine ramos,"
            },
            {
                "verse": "Sic acies inter Troum Danaumque tumultus"
            },
            {
                "verse": "Tollitur, et vasto sese clamore lacessunt."
            },
            {
                "verse": "Aiacem primum percussit Martius Hector;"
            },
            {
                "verse": "Hasta subit velox frustra, sed pertulit ictum"
            },
            {
                "verse": "Nam Telamoniadae steterant duo pectore baltei:"
            },
            {
                "verse": "Horum alter clipeum, mucronem sustinet alter;"
            },
            {
                "verse": "Argenti circum decorabant vincula bullae,"
            },
            {
                "verse": "Ambo per obliquum stringebant pectus ab alto"
            },
            {
                "verse": "Pendentes humero: bullis stetit ictus in ipsis,"
            },
            {
                "verse": "Perstrinxit nequicquam. Animae turbatus in iram,"
            },
            {
                "verse": "Quod frustra telum contra detorserit hostem,"
            },
            {
                "verse": "Ad socios fugiens Hector se fata retraxit."
            },
            {
                "verse": "Insurgens heros contra Telamonius Aiax"
            },
            {
                "verse": "Saxum immane manu sublatum torquet euntem,"
            },
            {
                "verse": "Qualia multa rates inter revoluta iacebant"
            },
            {
                "verse": "Pugnantum ante pedes, quo pectus et Hectoris inter"
            },
            {
                "verse": "Percussit iugulum, violenti turbinis instar"
            },
            {
                "verse": "Quem strombon dicunt. Concusso corpore terrae,"
            },
            {
                "verse": "Excusso dextra iaculo clipeoque sinistra"
            },
            {
                "verse": "Ingenti super armorum galeaeque fragore"
            },
            {
                "verse": "Corruit. Ut quercus violenti fulminis icta"
            },
            {
                "verse": "Vi ruit, evulsis radicibus usque ruina"
            },
            {
                "verse": "Implicat et tristis redolet grave sulphuris auram,"
            },
            {
                "verse": "Hectoris haud aliter terrae vis concidit. Ingens"
            },
            {
                "verse": "Fit strepitus, pubesque omnis concurrit Achivum;"
            },
            {
                "verse": "Invadunt ac tela procul iaculantur et instant:"
            },
            {
                "verse": "Sperabantque virum capere et perducere captum."
            },
            {
                "verse": "Id vis nulla ducum valuit nec stringere ferro."
            },
            {
                "verse": "Subveniunt illi Troum fortissima quaeque"
            },
            {
                "verse": "Pectora, Polydamas ingens et divus Agenor,"
            },
            {
                "verse": "Aeneas et dux Lycium Sa<r>pedon et acer"
            },
            {
                "verse": "Glaucus; in extrema nemo tibi sorte recessit,"
            },
            {
                "verse": "Hector, ab auxilio; lapsum tellure coronant"
            },
            {
                "verse": "Scutati comites, sublatum in brachia, donec"
            },
            {
                "verse": "Et medio de Marte ad equos traxere iugales."
            },
            {
                "verse": "Tela manusque inter belli post terga tenebat"
            },
            {
                "verse": "Quadrupedes auriga citos currusque rotantes."
            },
            {
                "verse": "His super impositum graviter suspiria flantem"
            },
            {
                "verse": "Ad Troiam vexere. Vadum Xanthique fluenta"
            },
            {
                "verse": "Ut ventum est, genuit rerum quem Iuppiter auctor,"
            },
            {
                "verse": "Deponunt curru et faciem sparsere liquore."
            },
            {
                "verse": "Hic primum graviter suspirans aspicit auras"
            },
            {
                "verse": "In genibus surgens, nigrum vomit ore cruorem;"
            },
            {
                "verse": "Exanimi similis recidit lucemque reliquit:"
            },
            {
                "verse": "Sic animum dolor et saxi labefecerat ictus."
            },
            {
                "verse": "Ut procul exactum viderunt Hectora pugnae,"
            },
            {
                "verse": "Argivi, memores virtutis, fortius hostem"
            },
            {
                "verse": "Urgebant. Primus Aiax heros Oileus"
            },
            {
                "verse": "Satnion aggrediens iaculo percussit acuto"
            },
            {
                "verse": "Enopiden, Nais peperit quem nimpha; vocabant"
            },
            {
                "verse": "Sic illum quoniam prope litora Satniontes"
            },
            {
                "verse": "Enopeo pascente boves enixa resolvit."
            },
            {
                "verse": "Hunc Aiax iuxta venientem intercipit hasta:"
            },
            {
                "verse": "Ilia pertransit vulnus, revolutus in armis"
            },
            {
                "verse": "Corruit. Hunc circum Troes Danaique iacentem"
            },
            {
                "verse": "Agglomerant totum Polydamas hastile coruscans"
            },
            {
                "verse": "Panthoides fuit auxilio, Prothenora divum"
            },
            {
                "verse": "Nactus Ario<lo>co genitum transverberat hasta"
            },
            {
                "verse": "Per dextrum porrecta humerum, tum brachia tendens"
            },
            {
                "verse": "Tellurem amplexus vitae spiramina liquit."
            },
            {
                "verse": "Has hic Polydamas voces iaculatur in auras:"
            },
            {
                "verse": "\"Non reor incassum forti torsisse lacerto"
            },
            {
                "verse": "Panthoidem iaculum: Ditis detrusit ad aedes"
            },
            {
                "verse": "Porro aliquem\". Dictis contristat talibus Argos."
            },
            {
                "verse": "Tum dolor exacuit stimulos, et fortior ira"
            },
            {
                "verse": "Ante alios Telamoniadae, qui viribus hastam"
            },
            {
                "verse": "Ingentem validis abeuntem torquet in hostem."
            },
            {
                "verse": "Polydamas iaculum veniens letale per auras"
            },
            {
                "verse": "Declinat; lateri velox Antenoris hasta"
            },
            {
                "verse": "Vulnerat Archelochon natum: di talibus illum"
            },
            {
                "verse": "Sacrarant telis. Traiecto gutture nervos"
            },
            {
                "verse": "Cervicis penetrat geminos letalis harundo."
            },
            {
                "verse": "Corruit ora, caput naresque illisus harenae."
            },
            {
                "verse": "Magnanimo inclamat tunc Aiax Polydamanti:"
            },
            {
                "verse": "\"Fare, age, Polydama, verum: quem misimus Orco"
            },
            {
                "verse": "Dignus erit vir pro Prothenore? Nam mihi visus"
            },
            {
                "verse": "Indolis egregiae, gnatus vel frater ut esset."
            },
            {
                "verse": "Sic redolet prolem generosi Antenoris, illi"
            },
            {
                "verse": "Persimilis\". Dixit. Tristis tum pectora Troum"
            },
            {
                "verse": "Maestities subit. Audita mox fratris acerba"
            },
            {
                "verse": "Morte, Acamas Promachon nactus tum forte Biotum"
            },
            {
                "verse": "Egregium bello, splendenti perforat hasta;"
            },
            {
                "verse": "Nam pede susceptum raptaverat ille cadaver."
            },
            {
                "verse": "Hic tales Acamas iaculatur in aethera voces:"
            },
            {
                "verse": "\"Marte minus Danai quam voce minisque furentes,"
            },
            {
                "verse": "Non dolor hic Troas et tantum luctus acerbat, ,"
            },
            {
                "verse": "Sed vos tela simul perimunt bellator et iste,"
            },
            {
                "verse": "Qualis humi egregius nudae, spectate, quiescit"
            },
            {
                "verse": "Confossus iaculo; germani funus inultum"
            },
            {
                "verse": "Non erit aut inhonora diu stetit ultio mortis"
            },
            {
                "verse": "Ultoremque domi frater non liquit acerbae\"."
            },
            {
                "verse": "Dixerat. Hic animos turbavit luctus Achivum."
            },
            {
                "verse": "Talibus exarsit dictis violentia magni"
            },
            {
                "verse": "Peneleos: motus furiis Acamanta petebat."
            },
            {
                "verse": "Sustinuit non ille moram: tum vulnerat acrem"
            },
            {
                "verse": "Ilionea satum magno Phorbante, colebat"
            },
            {
                "verse": "Dardanides quem Mercurius praequam omnibus unum,"
            },
            {
                "verse": "Auxerat et multis opibus; namque unica proles"
            },
            {
                "verse": "Matris erat. Dextri percussit luminis orbem"
            },
            {
                "verse": "Sub cilio: nacta est tenuem levis hasta papillam,"
            },
            {
                "verse": "Transiluit nervos, cuspis post colla reluxit."
            },
            {
                "verse": "Tum genibus flexis duplices tendebat in hostem"
            },
            {
                "verse": "Infelix palmas: rigidum mox eripit ensem"
            },
            {
                "verse": "Peneleus. Secat inde caput. Quod comminus ipsa"
            },
            {
                "verse": "Capside cum cecidit, fixoque in lumine telo,"
            },
            {
                "verse": "Tum iaculum erectum veluti tellure papaver"
            },
            {
                "verse": "Et caput ostentans fixum super eminus inquit:"
            },
            {
                "verse": "\"O Troes, si quando patrem vidisse licebit"
            },
            {
                "verse": "Et Promachi uxorem cara cum matre perempti"
            },
            {
                "verse": "Lugentes tum forte domi, cecidisse sub ista"
            },
            {
                "verse": "Ilionea feram dextra: nec mortis acerbae"
            },
            {
                "verse": "Ultorem quaerant alibi\". Tum luctus et ater"
            },
            {
                "verse": "Invasit Teucros metus, exitiumque verentes"
            },
            {
                "verse": "Qua sibi quisque via fugerent prospexit ad urbem."
            },
            {
                "verse": "Pandite, quae sacras aedes habitatis Olympi,"
            },
            {
                "verse": "Quis, divae, primum vita spoliarit et armis,"
            },
            {
                "verse": "Hostiles cuneos postquam Neptunus honorem"
            },
            {
                "verse": "Largiri voluit Danais. Telamonius Aiax"
            },
            {
                "verse": "Gertiaden comitem Musarum obtruncat et armis"
            },
            {
                "verse": "Hyrtion, egregium Phalcen et Mermeron acer"
            },
            {
                "verse": "Antilochus, Moryn ac Hippotiona peremit"
            },
            {
                "verse": "Miriones, Teucer Protheona Periphitenque,"
            },
            {
                "verse": "Ductorem populorum Hyperenora divus Atrides"
            },
            {
                "verse": "Ilia transabiit, rigidum perque intima ferrum"
            },
            {
                "verse": "Vitalis fugiens patulum per vulnus abivit"
            },
            {
                "verse": "Sanguis, et obscurae lucem clausere tenebrae."
            },
            {
                "verse": "Quot populis animas Aiax Oileus ademit,"
            },
            {
                "verse": "Acrior ante alios pedibus, qui terga virorum,"
            },
            {
                "verse": "Dum fugiunt, atrum mittit si quando timorem"
            },
            {
                "verse": "Iuppiter, insequitur longeque et comminus hasta!"
            }
        ],
        []
    ]
}