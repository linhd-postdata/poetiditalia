<!DOCTYPE html>

<!--[if IE 8]><html class="no-js lt-ie9" lang="en" ><![endif]-->
<!--[if gt IE 8]><!--><html class="no-js" ><!--<![endif]-->
<head>
    

    <title>Bonaventura da Bagnoregio rhythmi</title>    <meta http-equiv="Content-Type" content="text/html;charset=utf-8" />
    <meta http-equiv="X-UA-Compatible" content="IE=edge">
    <meta name="viewport" content="width=device-width, initial-scale=1.0">
    <!-- Fogli di stile -->
    <link rel="stylesheet" type="text/css" href="/poetiditalia/shared/css/default.css" />
    <link rel="stylesheet" type="text/css" href="/poetiditalia/shared/css/default_BS.css" />
    <link rel="stylesheet" type="text/css" href="/poetiditalia/shared/himeros/MQDQ/css/default.css" />
    <!--link rel="stylesheet" type="text/css" href="/poetiditalia/public/css/default.css?random=5f22a8e55d4ee" /-->
    <link rel="stylesheet" type="text/css" href="/poetiditalia/public/css/default.css" />
    <link href="/poetiditalia/js/bootstrap/css/bootstrap.css" rel="stylesheet" media="screen">
    <link href="/poetiditalia/shared/css/bootstrap-custom.css" rel="stylesheet" media="screen">
    <!-- Modernizr -->
    <script src="/poetiditalia/public/js/modernizr.custom.js"></script>
    <!-- respond.js per IE8 -->
    <!--[if lt IE 9]>
    <script src="/poetiditalia/public/js/respond.min.js"></script>
    <![endif]-->

    <link rel="stylesheet" type="text/css" href="/poetiditalia/shared/css/responsive.css" />
    <link rel="stylesheet" type="text/css" href="/poetiditalia/shared/css/buttons.css" />
    <link rel="stylesheet" type="text/css" href="/poetiditalia/shared/css/panelTip.css" />

    <script type="text/javascript" src="/poetiditalia/shared/himeros/js/language_BS.js" ></script>
    <script type="text/javascript" src="/poetiditalia/shared/js/default.js" ></script>
    <script type="text/javascript" src="/poetiditalia/shared/himeros/opera/js/default.js"></script>

    <link rel="icon" href="/poetiditalia/public/img/favicon.ico" type="image/ico" />

    <style>
        body {
            background-color: #efefef
        }

        /* sposta a 1000px il breakpoint per il collasso del menù */
        @media (max-width: 1000px) {
          .navbar-header {
              float: none;
          }
          .navbar-left,.navbar-right {
              float: none !important;
          }
          .navbar-toggle {
              display: block;
          }
          .navbar-collapse {
              border-top: 1px solid transparent;
              box-shadow: inset 0 1px 0 rgba(255,255,255,0.1);
          }
          .navbar-fixed-top {
              top: 0;
              border-width: 0 0 1px;
          }
          .navbar-collapse.collapse {
              display: none!important;
          }
          .navbar-nav {
              float: none!important;
              margin-top: 7.5px;
          }
          .navbar-nav>li {
              float: none;
          }
          .navbar-nav>li>a {
              padding-top: 10px;
              padding-bottom: 10px;
          }
          .collapse.in{
              display:block !important;
          }
        }
        /* impedisce lo slittamento a destra del menù quando si apre una finestra modale*/
        .modal-open .navbar-fixed-top{
            padding-right: 16px;
        }


    </style>

</head>
<body>

    <div id="wait0"></div>
    <script src="/poetiditalia/shared/js/wait0.js"></script>

    <!--div class="panelTip" id="wait" style="background-image:none;width:200px;height: 35px;padding-right:10px;background-color: #ffffff;opacity:0.8">
        <table cellpadding="0" cellspacing="0" border="0">
            <tr><td align="center" valign="middle">
                <img src="/poetiditalia/public/img/_loading.gif" hspace="10px" alt="" />
            </td>

            <td style="padding-left:10px;" align="center"><strong></strong></td>

            </tr>
        </table>
    </div>
    <script src="/js/wait.js"></script-->


    <link rel="stylesheet" type="text/css" href="/poetiditalia/shared/himeros/MQDQ/css/testo.css" />
<link rel="stylesheet" type="text/css" href="/poetiditalia/shared/himeros/MQDQ/css/testo_BS.css" />
<link rel="stylesheet" type="text/css" href="/poetiditalia/shared/himeros/MQDQ/css/apparato.css" />
<link rel="stylesheet" type="text/css" href="/poetiditalia/shared/himeros/MQDQ/css/infoAutore.css" />
<link rel="stylesheet" type="text/css" href="/poetiditalia/shared/himeros/MQDQ/css/metro.css" />
<link rel="stylesheet" type="text/css" href="/poetiditalia/shared/himeros/MQDQ/css/cometri.css"/>
<link rel="stylesheet" type="text/css" href="/poetiditalia/shared/himeros/MQDQ/css/scansioni.css"/>
<link rel="stylesheet" type="text/css" href="/poetiditalia/shared/himeros/css/evidenzia.css" />
<script type="text/javascript" src="/poetiditalia/shared/himeros/js/testo.js"></script>
<script src="http://code.jquery.com/jquery.js"></script>

<script>
    function getMetro(id, livello){
        waitOn();
        $.ajax({
            url : '/poetiditalia/public/testo/ajax',
            data: {azione: 'getMetro',
                id: id,
                livello: livello
            },
            success : function (data, stato) {
                waitOff();
                document.getElementById("modalMQDQ-title").innerHTML = "Metri";
                document.getElementById("modalMQDQ-body").innerHTML = data;
                $('#modalMQDQ').modal();
            },
            error : function (richiesta,stato,errori) {
                alert("E' evvenuto un errore. Stato della chiamata: " + stato);
            }
        });
    }
    function getInfoAutore(idAutori, idOpere){
        waitOn();
        $.ajax({
            url : '/poetiditalia/public/testo/ajax',
            data: {azione: 'getInfoAutore',
                idAutori: idAutori,
                idOpere: idOpere
            },
            success : function (data, stato) {
                waitOff();
                document.getElementById("modalMQDQ-title").innerHTML = "Informazioni sull'autore e sulle opere";
                document.getElementById("modalMQDQ-body").innerHTML = data;
                $('#modalMQDQ').modal();
            },
            error : function (richiesta,stato,errori) {
                alert("E' evvenuto un errore. Stato della chiamata: " + stato);
            }
        });
    }



    function eseguiScansione(id, livello){
        waitOn();
        var titolo = "<b>Bonaventura da Bagnoregio</b> <i>rhythmi</i>";
        $.ajax({
            url : '/poetiditalia/public/testo/ajax',
            data: {azione: 'scansione',
                id: id,
                livello: livello
            },
            success : function (response, stato) {
                waitOff();
                var tmp = response.split("@");
                document.getElementById("modalScansione-title").innerHTML = titolo;
                document.getElementById("pedecerto").innerHTML = "<div align=\"left\">"
                    + "Scansione eseguita da <span style=\"color:#cc0000;font-variant: small-caps;font-size: 14px;font-weight: bold\">Pedecerto</span> © 2011"
                    + "&#151; <a  target=\"_blank\" style=\"font-size: 12px;font-weight: bold\" href=\"http://www.pedecerto.eu\">www.pedecerto.eu</a>"
                    + "&nbsp;&nbsp;<button type=\"button\" onclick=\"eseguiStampa()\" class=\"btn btn-primary\"><span class=\"glyphicon glyphicon-print\" aria-hidden=\"true\"></span>&nbsp;&nbsp;Esporta</button>"
                    + "&nbsp;<a tabindex=\"0\" role=\"button\" class=\"btn btn-primary\" data-container=\"body\" data-toggle=\"popover\" title=\"Pedecerto\""
                    + " data-html=\"true\" data-placement=\"bottom\" data-content=\"" + tmp[3] + "\">?</a>";
                    + "</div>";
                document.getElementById("headScansione").innerHTML = tmp[1];

                document.getElementById("scansione").innerHTML = tmp[2];

                $('[data-toggle="popover"]').popover();
                $('#modalScansione').modal();
            },
            error : function (richiesta,stato,errori) {
                alert("E' evvenuto un errore. Stato della chiamata: " + stato);
            }
        });
    }
    function eseguiStampa(){
        document.toPrint.submit();
    }


</script>

<style>
    td.diagnosi {
        font-size: 12px !important
    }

    td.super {
        font-size: 12px !important;
    }
    td.risolto {
        display: none
    }
    #modalScansione-body{
        padding-left: 0 !important;
    }
    #modalScansione{
        margin-left: 0 !important;
        margin-right: 0 !important;
    }

    #pedecerto {
        padding-top:20px;
        padding-bottom:10px;
        font-family: 'lucida grande',arial;
        font-size: 13px;
        line-height: 30px;
        margin-left: 5%;
        margin-right: 2%

    }
    p.noScansione {
        padding-left: 0 !important;
        margin-left: 0 !important
    }
    #headScansione {
        margin-left: 5%;
        margin-right: 2%
    }

    p.c_t {
        margin-top: 0 !important
    }

@media screen and (min-width: 760px) {
    td.super {
        font-size: 16px !important;
    }
    td.risolto {
        display: block
    }
}

    #left-col{
        min-height: 700px;
        border-right: none !important
    }
    .popover{
        max-width: 100%;  
    }
</style>


<title>Bonaventura da Bagnoregio rhythmi</title>
<nav class="navbar navbar-default navbar-fixed-top">
    <div class="container-fluid">
        <div class="container" style="height:50px">
            <div class="navbar-header" style="float:left;">
                <a class="navbar-brand" style="height: 30px;margin-top:12px;padding:0;padding-left:15%" href="/poetiditalia/public">
                    <!--img style="height:55px" alt="Poeti d'Italia" src="/img/logo-poeti_.png" / -->
                    <span class="logoMQDQ_1">M</span><span class="logoMQDQ_2">Q</span><span class="logoMQDQ_1">D</span><span class="logoMQDQ_2">Q</span>

                </a>
            </div>

            <div class="navbar-header">
                <button type="button" class="navbar-toggle collapsed" data-toggle="collapse" data-target="#bs-example-navbar-collapse-1" aria-expanded="false">
                    <span class="sr-only">Toggle navigation</span>
                    <span class="icon-bar"></span>
                    <span class="icon-bar"></span>
                    <span class="icon-bar"></span>
                </button>
            </div>


            <div class="collapse navbar-collapse" id="bs-example-navbar-collapse-1" style="margin-top:7px">
                <ul class="nav navbar-nav" >
                    <li>
                        <button class="btn btn-primary" type="button" value="" title="Informazioni sull'autore e sulle opere"
                       onclick="getInfoAutore(11, 12)"><span class="glyphicon glyphicon-info-sign" aria-hidden="true"></span>&nbsp;Informazioni</button>
                    </li>
                    <li>
                        <button class="btn btn-primary" type="button" title="Informazioni sul metro" onclick="getMetro(3720,2)">
                            Metri                        </button>
                    </li>
                                                        </ul>
            </div><!-- /.nav-collapse -->
        </div>
    </div>
    <div class="container-fluid" style="padding-left:0 !important;padding-right:0 !important;">
        <div class="container">
            <div class="titoloDaniela" id="titoloDaniela">
                <b>Bonaventura da Bagnoregio</b> <i>rhythmi</i>            </div>
        </div>
    </div>
</nav><!-- /.navbar -->


    <div class="container" style="margin-top:52px">
        <div>
            <div>
            </div>
        </div>
    </div>


<form name="toPrint" style="display:none" target="_blank" id="toPrint" method="post" action="/poetiditalia/public/testo/stampascansioni">
    <input name="idScansione" type="hidden" value="3720"/>
    <input name="livello" type="hidden" value="2"/>
    <input name="titolo" type="hidden" value="<b>Bonaventura da Bagnoregio</b> <i>rhythmi</i>"/>
</form>


<div class="container">
    <div id="left-col">
        <div id="divTesto" style="padding-top:0px;padding-bottom: 50px;">
            <div style="margin-left:60px;margin-bottom: 30px">
                <div class="permalink" style="margin-top:3px;margin-right:5px">Permalink: <label id="permaLink">http://www.poetiditalia.it/texts/BONAVENT|rhyt|001</label></div>
<div class="permalink"><button type="button" onclick="copyText('permaLink')" class="btn btn-primary" style="padding:2px;font-size:13.5px">Copia</button></div>
<div style="clear:both"></div>
            </div>
            


            <br /><p class="c_t">1. Philomena</p>
<p class="c_n">1</p><p class="vv">Philomena, praevia temporis amoeni,</p>
<p class="c_v">Quae recessum nuntias imbris atque coeni,</p>
<p class="c_v">Dum mulcescis animos tuo cantu leni,</p>
<p class="c_v">Ave, prudentissima; ad me, quaeso, veni.</p>
<p class="c_n">2</p><p class="vv">Veni, veni, mittam te, quo non possum ire,</p>
<p class="c_v">Ut amicum valeas cantu delinire,</p>
<p class="c_v">Tollens eius tristia voce dulcis lyrae,</p>
<p class="c_v">Quem heu! modo nescio verbis convenire.</p>
<p class="c_n">3</p><p class="vv">Ergo pia suppleas meum imperfectum,</p>
<p class="c_v">Salutando dulciter amicum dilectum,</p>
<p class="c_v">Eique denunties qualiter affectum</p>
<p class="c_v">Sit cor meum iugiter eius ad aspectum.</p>
<p class="c_n">4</p><p class="vv">Quod si quaeret aliquis, quare te elegi,</p>
<p class="c_v">Meum esse nuntium sciat, quia legi</p>
<p class="c_v">De te quaedam propria, quae divinae legi</p>
<p class="c_v">Et optato munere placent summo Regi.</p>
<p class="c_n">5</p><p class="vv">Igitur, carissime, audi nunc attente:</p>
<p class="c_v">Nam si cantus volueris huius serves mente,</p>
<p class="c_v">Eius imitatio, Spiritu docente,</p>
<p class="c_v">Te coelestem musicum faciet repente.</p>
<p class="c_n">6</p><p class="vv">De hac ave legitur, quod cum deprehendit</p>
<p class="c_v">Mortem sibi propriam, arborem ascendit,</p>
<p class="c_v">Summoque diluculo rostrum sursum tendit,</p>
<p class="c_v">Diversisque cantibus totam se impendit.</p>
<p class="c_n">7</p><p class="vv">Cantilenis dulcibus praeviat auroram;</p>
<p class="c_v">Sed cum dies rutilat circa primam horam,</p>
<p class="c_v">Elevat praedulcius vocem insonoram,</p>
<p class="c_v">In cantando nesciens pausam, sive moram.</p>
<p class="c_n">8</p><p class="vv">Circa vero tertiam quasi modum nescit,</p>
<p class="c_v">Quia semper gaudium cordis eius crescit:</p>
<p class="c_v">Vere guttur rumpitur, sic vox invalescit,</p>
<p class="c_v">Et quo cantat altius, plus et inardescit.</p>
<p class="c_n">9</p><p class="vv">Sed quum in meridie sol est in fervore,</p>
<p class="c_v">Tunc disrumpit viscera nimio clamore;</p>
<p class="c_v">Oci, oci clamitat illo suo more;</p>
<p class="c_v">Sicque sensu deficit cantus prae labore.</p>
<p class="c_n">10</p><p class="vv">Sic quassato organo huius Philomenae,</p>
<p class="c_v">Rostro tamen palpitans fit exsanguis paene:</p>
<p class="c_v">Sed ad Nonam veniens moritur iam plene,</p>
<p class="c_v">Quum totius corporis disrumpuntur venae.</p>
<p class="c_n">11</p><p class="vv">Ecce, dilectissime, breviter audisti,</p>
<p class="c_v">Factum huius volueris: sed, si meministi,</p>
<p class="c_v">Diximus iam primitus, quia cantus isti</p>
<p class="c_v">Mystice conveniunt legi Iesu Christi.</p>
<p class="c_n">12</p><p class="vv">Restat, ut intelligas esse Philomenam</p>
<p class="c_v">Animam virtutibus et amore plenam,</p>
<p class="c_v">Quae dum mente peragrat patriam amoenam,</p>
<p class="c_v">Satis delectabilem texit cantilenam.</p>
<p class="c_n">13</p><p class="vv">Ad augmentum etenim suae sanctae spei</p>
<p class="c_v">Quaedam dies mystica demonstratur ei:</p>
<p class="c_v">Porro beneficia, quae de manu Dei</p>
<p class="c_v">Homo consecutus est, sunt horae diei.</p>
<p class="c_n">14</p><p class="vv">Mane, vel diluculum, hominis est status,</p>
<p class="c_v">In quo mirabiliter homo, est creatus;</p>
<p class="c_v">Hora prima, quando est Deus incarnatus</p>
<p class="c_v">Tertiam die spatium sui incolatus;</p>
<p class="c_n">15</p><p class="vv">Sextam, quum a perfidis voluit ligari,</p>
<p class="c_v">Trahi, caedi, conspui, dire cruciari,</p>
<p class="c_v">Crucifigi, denique clavis terebrari,</p>
<p class="c_v">Caputque sanctissimum spinis coronari;</p>
<p class="c_n">16</p><p class="vv">Nonam die, quum moritur, quando consummatus,</p>
<p class="c_v">Cursus est certaminis, quando superatus</p>
<p class="c_v">Est omnino zabulus, et hinc conturbatus;</p>
<p class="c_v">Vesperas, cum Christus est sepulturae datus.</p>
<p class="c_n">17</p><p class="vv">Diem istum anima meditans in hortis,</p>
<p class="c_v">Suae facit terminum spiritalis mortis,</p>
<p class="c_v">Scandens Crucis arborem, in qua Leo fortis</p>
<p class="c_v">Vicit adversarium, fractis mortis portis.</p>
<p class="c_n">18</p><p class="vv">Statim cordis organa sursum elevando,</p>
<p class="c_v">Suum a diluculo cantum inchoando,</p>
<p class="c_v">Laudat et glorificat Deum, replicando</p>
<p class="c_v">Sibi quam mirificus fuit hanc creando.</p>
<p class="c_n">19</p><p class="vv">Pie (inquit) Conditor, quando me creasti,</p>
<p class="c_v">Quam sit tua pietas larga declarasti,</p>
<p class="c_v">Nam consortem gloriae tuae cogitasti</p>
<p class="c_v">Facere gratuito, gratis quam amasti.</p>
<p class="c_n">20</p><p class="vv">O quam mira dignitas mihi est concessa,</p>
<p class="c_v">Quum imago Domini mihi est impressa!</p>
<p class="c_v">Sed crevisset amplius dignitas possessa,</p>
<p class="c_v">Nisi iussum Domini fuisset transgressa.</p>
<p class="c_n">21</p><p class="vv">Nam tu, summa charitas, tibi cohaerere</p>
<p class="c_v">Me volebas iugiter, sursumque habere</p>
<p class="c_v">Dulce domicilium, tecumque manere,</p>
<p class="c_v">Et me, velut filiam, alere, docere.</p>
<p class="c_n">22</p><p class="vv">Ex tunc disposueras in id adunare</p>
<p class="c_v">Coelicis agminibus, teque mihi dare;</p>
<p class="c_v">Sed pro tanta gratia quid recompensare</p>
<p class="c_v">Possum? prorsus nescio, nisi te amare.</p>
<p class="c_n">23</p><p class="vv">Unica suavitas, unica dulcedo,</p>
<p class="c_v">Cordium amantium salutaris praedo,</p>
<p class="c_v">Totum quidquid habeo, vel sum, tibi dedo,</p>
<p class="c_v">Denique depositum meum tibi credo.</p>
<p class="c_n">24</p><p class="vv">Oci cantat tale cor gaudens in pressura,</p>
<p class="c_v">Dicens, quia dignum est, ut a creatura</p>
<p class="c_v">Diligatur opifex talis mente pura,</p>
<p class="c_v">Ei quum exstiterit de se tanta cura.</p>
<p class="c_n">25</p><p class="vv">Sic mens hoc diluculum transit meditando;</p>
<p class="c_v">Sed ad primam transferens vocem exaltando,</p>
<p class="c_v">Tempus acceptabile pie ruminando,</p>
<p class="c_v">In quo venit Dominus carne se velando.</p>
<p class="c_n">26</p><p class="vv">Tunc liquescit anima tota per amorem,</p>
<p class="c_v">Pavida considerans omnium Auctorem</p>
<p class="c_v">Vagientem puerum, iuxta nostrum morem,</p>
<p class="c_v">Et curare veterem velle se languorem.</p>
<p class="c_n">27</p><p class="vv">Plorans ergo clamitat: O fons pietatis,</p>
<p class="c_v">Quis te pannis induit dirae paupertatis?</p>
<p class="c_v">Tibi quis consuluit sic te dare gratis,</p>
<p class="c_v">Nisi zelus vehemens, ardor charitatis?</p>
<p class="c_n">28</p><p class="vv">Digne zelus vehemens est hic ardor dictus,</p>
<p class="c_v">Cuius et dominio Rex coelorum victus,</p>
<p class="c_v">Cuius sanctis vinculis captus et constrictus,</p>
<p class="c_v">Pauperis infantuli pannis est amictus.</p>
<p class="c_n">29</p><p class="vv">O praedulcis parvule, puer sine pari;</p>
<p class="c_v">Felix, cui datum est te nunc amplexari,</p>
<p class="c_v">Pedes, manus lambere, flentem consolari,</p>
<p class="c_v">Tuis in obsequiis iugiter morari!</p>
<p class="c_n">30</p><p class="vv">Heu me! cur non licuit mihi demulcere</p>
<p class="c_v">Vagientem parvulum, et cum flente flere,</p>
<p class="c_v">Illos artus teneros sive confovere,</p>
<p class="c_v">Eiusque cunabulis semper assidere?</p>
<p class="c_n">31</p><p class="vv">Puto, pius parvulus haec non abhorreret;</p>
<p class="c_v">Immo, more parvuli, forsan arrideret,</p>
<p class="c_v">Et flenti pauperculo fletu condoleret,</p>
<p class="c_v">Et peccanti facile venia faveret.</p>
<p class="c_n">32</p><p class="vv">Felix, qui tunc temporis Matri singulari</p>
<p class="c_v">Potuisset precibus ita famulari,</p>
<p class="c_v">Ut in die sineret semel osculari</p>
<p class="c_v">Suum dulcem parvulum, eique iocari!</p>
<p class="c_n">33</p><p class="vv">O quam libens balneum ei praeparassem!</p>
<p class="c_v">O quam libens humeris aquam apportassem!</p>
<p class="c_v">In hoc libens Virgini semper ministrassem,</p>
<p class="c_v">Pauperisque parvuli pannulos lavassem.</p>
<p class="c_n">34</p><p class="vv">Sic affecta pia mens sitit paupertatem,</p>
<p class="c_v">Cibi parsimoniam, vestis vilitatem:</p>
<p class="c_v">Labor ei vertitur in iucunditatem;</p>
<p class="c_v">Vilem esse saeculi dicit venustatem.</p>
<p class="c_n">35</p><p class="vv">Ergo sic infantiam Christi retexendo,</p>
<p class="c_v">Horae primae canticum strenue canendo,</p>
<p class="c_v">Transitum ad Tertiam facit recolendo</p>
<p class="c_v">Quantum Christus passus est homines docendo.</p>
<p class="c_n">36</p><p class="vv">Tunc cum fletu recitat illius labores,</p>
<p class="c_v">Sitim, famem, frigora, aestus et ardores,</p>
<p class="c_v">Quae dignanter pertulit propter peccatores,</p>
<p class="c_v">Dum illorum voluit innovare mores.</p>
<p class="c_n">37</p><p class="vv">Vox amoris flatibus tota concremata,</p>
<p class="c_v">Oci, oci clamitat avis haec beata,</p>
<p class="c_v">Mundo mori cupiens, cuius via lata,</p>
<p class="c_v">Cui foetet saeculum, sic est delicata.</p>
<p class="c_n">38</p><p class="vv">Clamat ergo: Domine, dulcis praedicator,</p>
<p class="c_v">Exulum refugium, pauperum amator,</p>
<p class="c_v">Qui es poenitentium pius consolator,</p>
<p class="c_v">Post te debent currere iustus et peccator:</p>
<p class="c_n">39</p><p class="vv">Iusti quippe regula, vitae es doctrina,</p>
<p class="c_v">Peccatorum speculum, mira disciplina,</p>
<p class="c_v">Fessis et debilibus efficax resina,</p>
<p class="c_v">Aegris et languentibus potens medicina.</p>
<p class="c_n">40</p><p class="vv">Primus in hoc saeculo charitatis scholam</p>
<p class="c_v">Instaurasti, quaerere docens Dei solam</p>
<p class="c_v">Gloriam, deponere gravem mundi molam,</p>
<p class="c_v">Et sic posse perditam rehabere stolam.</p>
<p class="c_n">41</p><p class="vv">Sed hanc scholam temere mundus irridebat,</p>
<p class="c_v">Spernens et annihilans quidquid promittebat;</p>
<p class="c_v">Tua vero, bonitas vices non reddebat,</p>
<p class="c_v">Immo poenitentibus totum ignoscebat;</p>
<p class="c_n">42</p><p class="vv">Quippe cui proprium erat misereri,</p>
<p class="c_v">Diligi desiderans magis quam timeri;</p>
<p class="c_v">Sed verba, non verbera proferens, austeri</p>
<p class="c_v">Praeceptoris noluit more revereri.</p>
<p class="c_n">43</p><p class="vv">Haec in adulterio novit deprehensa,</p>
<p class="c_v">Quam sit tua pietas, scilicet immensa;</p>
<p class="c_v">Magdalena sensit hoc, quum ei offensa</p>
<p class="c_v">Est dimissa, multiplex gratia impensa.</p>
<p class="c_n">44</p><p class="vv">Et quid multa dicerem? Quot sunt consecuti,</p>
<p class="c_v">Eius magisterium, a suis abluti</p>
<p class="c_v">Vitiis, sunt moribus optimis imbuti,</p>
<p class="c_v">Et ab hostis invidi fraude facti tuti.</p>
<p class="c_n">45</p><p class="vv">Felix, cui licuit sub hoc praeceptore</p>
<p class="c_v">Conversari iugiter, et ab eius ore</p>
<p class="c_v">Mel coeleste sugere, cuius prae dulcore</p>
<p class="c_v">Amarescunt caetera, plena sunt foetore!</p>
<p class="c_n">46</p><p class="vv">Haec et multa talia dum mens meditatur,</p>
<p class="c_v">Ad reddendas gratias tono praeparatur,</p>
<p class="c_v">Ad laudandum. Dominum magis inflammatur;</p>
<p class="c_v">Sicque, horae tertiae cantus terminatur.</p>
<p class="c_n">47</p><p class="vv">Oci, oci, anima clamat in hoc statu,</p>
<p class="c_v">Crebro fundens lacrymas sub hoc incolatu,</p>
<p class="c_v">Laudans et glorificans magno cum conatu</p>
<p class="c_v">Christum, qui tot pertulit suo pro reatu.</p>
<p class="c_n">48</p><p class="vv">In hac hora anima ebria videtur;</p>
<p class="c_v">Sed circa meridiem calor quum augetur,</p>
<p class="c_v">Ut amoris stimulis magis perforetur,</p>
<p class="c_v">Mox ab illa passio Christi recensetur.</p>
<p class="c_n">49</p><p class="vv">Plorans ergo respicit Agnum delicatum,</p>
<p class="c_v">Agnum sine macula, spinis coronatum,</p>
<p class="c_v">Lividum verberibus, clavis perforatum,</p>
<p class="c_v">Per tot loca lateris fossa cruentatum.</p>
<p class="c_n">50</p><p class="vv">Tunc exclamat pia mens Oci cum lamentis,</p>
<p class="c_v">Oci, oci; miseram! quia meae mentis</p>
<p class="c_v">Turbat statum pallidus vultus morientis,</p>
<p class="c_v">Et languentes oculi in Cruce pendentis.</p>
<p class="c_n">51</p><p class="vv">Siccine decuerat (inquit) te, benignum</p>
<p class="c_v">Agnum, mortis exitum pati tam indignum?</p>
<p class="c_v">Vel sic disposueras vincere malignum?</p>
<p class="c_v">Et hoc totum factum est ob amoris signum?</p>
<p class="c_n">52</p><p class="vv">Haec amoris signa sunt, et postrema primis</p>
<p class="c_v">Copulans associas, summa figens imis,</p>
<p class="c_v">Monstrans ut, sic moriens, nos animas nimis,</p>
<p class="c_v">Dum te totum funderes tot apertis rimis.</p>
<p class="c_n">53</p><p class="vv">Tu amicus novus es, tu es novum mustum;</p>
<p class="c_v">Sic te vocat Sapiens, et est satis iustum:</p>
<p class="c_v">Totus enim filius reddens dulcem gustum,</p>
<p class="c_v">Fundens carnis dolium, licet vas venustum.</p>
<p class="c_n">54</p><p class="vv">Tantis signis monitus poenitens iam credat,</p>
<p class="c_v">Quod praecordialiter Christus ei se dat:</p>
<p class="c_v">Ista signa recolam, ne me Satan laedat,</p>
<p class="c_v">Nam peccati rabiem nihil ita sedat.</p>
<p class="c_n">55</p><p class="vv">Ista signa recolens, Oci, oci clamo,</p>
<p class="c_v">Dulcis Iesu, querulor, quod te minus amo;</p>
<p class="c_v">Stringi tamen cupio disciplinae chamo,</p>
<p class="c_v">Sicut pro me captus es charitatis hamo.</p>
<p class="c_n">56</p><p class="vv">Quantum hamum charitas tibi praesentavit,</p>
<p class="c_v">Mori quum pro homine te sollicitavit!</p>
<p class="c_v">Sed et esca placita hamum occupavit,</p>
<p class="c_v">Quum lucrari animas te per hoc monstravit.</p>
<p class="c_n">57</p><p class="vv">Te quidem aculeus hami non latebat;</p>
<p class="c_v">Sed illius punctio te non deterrebat:</p>
<p class="c_v">Immo hunc impetere tibi complacebat,</p>
<p class="c_v">Quia desiderium escae attrahebat.</p>
<p class="c_n">58</p><p class="vv">Ergo pro me misera, quam tu dilexisti,</p>
<p class="c_v">Mortis in aculeum sciens impegisti,</p>
<p class="c_v">Quum te Patri victimam mundam obtulisti,</p>
<p class="c_v">Et in tuo sanguine sordidam abluisti.</p>
<p class="c_n">59</p><p class="vv">Quis miretur igitur, pro te si suspiro,</p>
<p class="c_v">Iuncta sine meritis tam zelanti viro?</p>
<p class="c_v">Nam affectum allicis meum modo miro,</p>
<p class="c_v">Pro me vitam finiens exitu tam diro.</p>
<p class="c_n">60</p><p class="vv">Vere iam non debeo tantum suspirare,</p>
<p class="c_v">Immo, iuxta verbum Iob, crines lacerare,</p>
<p class="c_v">In caverna lateris nidulum parare,</p>
<p class="c_v">Et extremum spiritum illic exhalare.</p>
<p class="c_n">61</p><p class="vv">Plane nisi moriar tecum, non quiescam;</p>
<p class="c_v">Oci, oci clamitans, nunquam conticescam;</p>
<p class="c_v">Ab hoc desiderio vere non tepescam,</p>
<p class="c_v">Quantumcumque saeculo propter hoc vilescam.</p>
<p class="c_n">62</p><p class="vv">Tunc, ut demens, clamitat: Veniant lanistae,</p>
<p class="c_v">Qui affigant miseram Cruci tuae, Christe:</p>
<p class="c_v">Erit enim exitus mihi dulcis iste,</p>
<p class="c_v">Sic amplectar moriens propriis ulnis te.</p>
<p class="c_n">63</p><p class="vv">Vere sic, non aliter, rabiens doloris,</p>
<p class="c_v">Qua cor meum singulis terebratur horis,</p>
<p class="c_v">Deliniri poterit; nisi tu dulcoris</p>
<p class="c_v">Fons abundans, medicus mei sis doloris.</p>
<p class="c_n">64</p><p class="vv">Plane dulcis medicus es, qui nunquam pungis,</p>
<p class="c_v">Sed a corde vitium leniter emungis:</p>
<p class="c_v">Nam quos tibi firmiter per amorem iungis,</p>
<p class="c_v">Tuis charismatibus semper eos ungis.</p>
<p class="c_n">65</p><p class="vv">Heu quam damnabiliter mundus est coecatus,</p>
<p class="c_v">Qui quum sit ab hostibus dire vulneratus,</p>
<p class="c_v">Hunc declinat medicum, quum adsit praeparatus,</p>
<p class="c_v">Languido aperiens suum dulce latus!</p>
<p class="c_n">66</p><p class="vv">Heu cur beneficia Christi passionis</p>
<p class="c_v">Penes te memoriter, homo, non reponis!</p>
<p class="c_v">Per hanc enim laquei rupti sunt praedonis,</p>
<p class="c_v">Per hanc Christus maximis te ditavit bonis.</p>
<p class="c_n">67</p><p class="vv">Suo quippe corpore languidum te pavit,</p>
<p class="c_v">Quem in suo sanguine gratis balneavit:</p>
<p class="c_v">Demum suum dulce cor tibi denudavit,</p>
<p class="c_v">Ut sic innotesceret quantum te amavit.</p>
<p class="c_n">68</p><p class="vv">O quam dulce balneum, esca quam suavis,</p>
<p class="c_v">Quae sumenti digne fit Paradisi clavis!</p>
<p class="c_v">Et ei, quem reficis, nullus labor gravis,</p>
<p class="c_v">Licet sis fastidio cordibus ignavis.</p>
<p class="c_n">69</p><p class="vv">Cor ignavi siquidem minime perpendit</p>
<p class="c_v">Ad quid Christus optimum suum cor ostendit</p>
<p class="c_v">Super alas positum crucis, nec attendit,</p>
<p class="c_v">Quod reclinatorii vices hoc praetendit.</p>
<p class="c_n">70</p><p class="vv">Hoc reclinatorium quoties monstratur</p>
<p class="c_v">Piae menti, toties ei glutinatur,</p>
<p class="c_v">Sicut et accipiter totus inescatur</p>
<p class="c_v">Super carnem rubeam, per quam revocatur.</p>
<p class="c_n">71</p><p class="vv">Post hoc clamat anima quasi dementata:</p>
<p class="c_v">O reclinatorium, caro cruentata</p>
<p class="c_v">Per tot loca propter me, cur non vulnerata</p>
<p class="c_v">Tecum sum? dum moreris, non sum colligata?</p>
<p class="c_n">72</p><p class="vv">Licet tamen miserae sit istud negatum,</p>
<p class="c_v">Mihi quidem eligam novum cruciatum,</p>
<p class="c_v">Gemitum videlicet, iugemque ploratum,</p>
<p class="c_v">Donec mundi deseram gravem incolatum.</p>
<p class="c_n">73</p><p class="vv">Post haec dulcis anima plus et plus fervescens,</p>
<p class="c_v">Sensu toto deficit, corpore tabescens;</p>
<p class="c_v">Iam vix loqui sufficit, sed affectu crescens</p>
<p class="c_v">Suo lecto decubat, utpote languescens.</p>
<p class="c_n">74</p><p class="vv">Ergo dulcis gutturis organo quassato,</p>
<p class="c_v">Lingua tantum palpitans, sonitu sublato,</p>
<p class="c_v">Sed pro verbis pia mens fletu compensato,</p>
<p class="c_v">Lamentatur Dominum, corde sauciato.</p>
<p class="c_n">75</p><p class="vv">Sic languenti siquidem nil nisi plorare</p>
<p class="c_v">Libet, et satagere corde suspirare;</p>
<p class="c_v">Suos enim oculos nescit revocare</p>
<p class="c_v">A Christi vulneribus, aut cor separare.</p>
<p class="c_n">76</p><p class="vv">Sic est autem animus illius illectus,</p>
<p class="c_v">Quasi ei praesens sit moriens Dilectus;</p>
<p class="c_v">Et a Cruce minime retrahit aspectus,</p>
<p class="c_v">Quia illic oculus, ubi est affectus.</p>
<p class="c_n">77</p><p class="vv">Gemitus, suspiria, lacrymae, lamenta,</p>
<p class="c_v">Sibi sunt deliciae, cibus, alimenta,</p>
<p class="c_v">Quibus nova Martyr est interim inventa,</p>
<p class="c_v">Sic suo martyrio praebent incrementa.</p>
<p class="c_n">78</p><p class="vv">In hoc statu respuit quidquid est terrenum,</p>
<p class="c_v">Mundique solatium reputat venenum.</p>
<p class="c_v">Sed ad nonam veniens moritur ad plenum,</p>
<p class="c_v">Quum amoris impetus carnis rumpit frenum.</p>
<p class="c_n">79</p><p class="vv">Nam, quum Consummatum est recolit clamasse</p>
<p class="c_v">Hora nona Dominum, et sic exspirasse,</p>
<p class="c_v">Quasi simul moriens, clamat penetrasse</p>
<p class="c_v">Vocem istam suum cor, atque lacerasse.</p>
<p class="c_n">80</p><p class="vv">Ferre tandem impotens iaculum tam forte,</p>
<p class="c_v">Moritur, ut dictum est, sed felici morte,</p>
<p class="c_v">Nam panduntur protinus ei coeli portae,</p>
<p class="c_v">Dignam ut intelligat se Sanctorum sorte!</p>
<p class="c_n">81</p><p class="vv">Requiem pro anima tali non cantamus,</p>
<p class="c_v">Immo est introitus Missae Gaudeamus,</p>
<p class="c_v">Quia si pro Martyre Deum exoramus,</p>
<p class="c_v">Ut decretum loquitur, Sancto derogamus.</p>
<p class="c_n">82</p><p class="vv">Eia, dulcis anima, eia dulcis rosa,</p>
<p class="c_v">Lilium convallium, gemma pretiosa,</p>
<p class="c_v">Cui carnis foeditas exstitit exosa,</p>
<p class="c_v">Felix tuus transitus, morsque pretiosa.</p>
<p class="c_n">83</p><p class="vv">Felix, quae iam frueris requie cupita,</p>
<p class="c_v">Inter Sponsi brachia dulciter sopita,</p>
<p class="c_v">Eiusque spiritui firmiter unita,</p>
<p class="c_v">Ab eodem percipis oscula mellita.</p>
<p class="c_n">84</p><p class="vv">Iam quiescunt oculi, cessant aquae ductus,</p>
<p class="c_v">Nam aperte percipis spei tuae fructus,</p>
<p class="c_v">Quia, per quem saeculi evasisti fluctus,</p>
<p class="c_v">Tuos inter oscula consolatur luctus.</p>
<p class="c_n">85</p><p class="vv">Dic, dic, dulcis anima, ad quid ultra fleres?</p>
<p class="c_v">Habens coeli gaudia tecum, cur lugeres?</p>
<p class="c_v">Nam solus est omnium, cui tu adhaeres;</p>
<p class="c_v">Et si velles amplius, certe non haberes.</p>
<p class="c_n">86</p><p class="vv">Sed iam metrum finio, ne sim taediosus:</p>
<p class="c_v">Nam si vellem scribere quam deliciosus</p>
<p class="c_v">Sit hic status animae, quamque gloriosus,</p>
<p class="c_v">A malignis dicerer fallax et mendosus.</p>
<p class="c_n">87</p><p class="vv">Quidquid tamen alii dicant, frater care,</p>
<p class="c_v">Istum novum Martyrem libens imitare:</p>
<p class="c_v">Quumque talis fueris, Christum deprecare,</p>
<p class="c_v">Ut te cantus Martyrum doceat cantare.</p>
<p class="c_n">88</p><p class="vv">Frequentemus canticum istud, soror pia,</p>
<p class="c_v">Ne nos frangat taedio vitae huius via:</p>
<p class="c_v">Nam laetantem animam in hac melodia</p>
<p class="c_v">Post hanc vitam suscipit Iesus et Maria.</p>
<p class="c_n">89</p><p class="vv">Ergo, soror, tuum cor ita citharizet,</p>
<p class="c_v">Se baptizet lacrymis, planctu martyrizet;</p>
<p class="c_v">Christo totis viribus sic mens organizet,</p>
<p class="c_v">Ut cum Christo postea semper solemnizet.</p>
<p class="c_n">90</p><p class="vv">Tunc cessabunt gemitus et planctus dolorum,</p>
<p class="c_v">Quum adiuncta fueris choris Angelorum;</p>
<p class="c_v">Nam cantando transies ad aeternum chorum,</p>
<p class="c_v">Nupta felicissimo Regi saeculorum. Amen.</p>
<p class="blank">&nbsp;</p>
<p class="c_t">2. officium de Passione</p>
<p class="c_t">ad matutinam</p>
<p class="c_n">1</p><p class="vv">In Passione Domini,</p>
<p class="c_v">Qua datur salus homini,</p>
<p class="c_v">Sit nostrum refrigerium</p>
<p class="c_v">Et cordis desiderium.</p>
<p class="c_n">2</p><p class="vv">Portemus in memoria</p>
<p class="c_v">Dolores et opprobria,</p>
<p class="c_v">Christi coronam spineam,</p>
<p class="c_v">Crucem, clavos et lanceam,</p>
<p class="c_n">3</p><p class="vv">Et plagas sacratissimas,</p>
<p class="c_v">Omni laude dignissimas,</p>
<p class="c_v">Acetum, fel, arundinem</p>
<p class="c_v">Et mortis amaritudinem.</p>
<p class="c_n">4</p><p class="vv">Haec omnia nos satient</p>
<p class="c_v">Et dulciter inebrient,</p>
<p class="c_v">Nos repleant virtutibus</p>
<p class="c_v">Et gloriosis fructibus.</p>
<p class="c_n">5</p><p class="vv">Te crucifixum colimus</p>
<p class="c_v">Et toto corde poscimus,</p>
<p class="c_v">Ut nos sanctorum coetibus</p>
<p class="c_v">Coniungas in coelestibus.</p>
<p class="c_n">6</p><p class="vv">Laus, honor Christo vendito</p>
<p class="c_v">Et sine causa prodito,</p>
<p class="c_v">Mortem passo pro populo</p>
<p class="c_v">In aspero patibulo. Amen.</p>
<p class="c_t">ad laudes</p>
<p class="c_n">7</p><p class="vv">Christum ducem, qui per crucem</p>
<p class="c_v">Redemit nos ab hostibus,</p>
<p class="c_v">Laudet coetus noster laetus,</p>
<p class="c_v">Exultet coelum laudibus.</p>
<p class="c_n">8</p><p class="vv">Poena fortis tuae mortis</p>
<p class="c_v">Et sanguinis effusio</p>
<p class="c_v">Corda terant, ut te quaerant,</p>
<p class="c_v">Iesu, nostra redemptio.</p>
<p class="c_n">9</p><p class="vv">Per felices cicatrices</p>
<p class="c_v">Sputa, flagella, verbera,</p>
<p class="c_v">Nobis grata sunt collata</p>
<p class="c_v">Aeterna Christi munera.</p>
<p class="c_n">10</p><p class="vv">Nostrum tangat cor ut plangat,</p>
<p class="c_v">Tuorum sanguis vulnerum,</p>
<p class="c_v">In quo toti simus loti,</p>
<p class="c_v">Conditor alme siderum.</p>
<p class="c_n">11</p><p class="vv">Passionis tuae donis,</p>
<p class="c_v">Salvator, nos inebria,</p>
<p class="c_v">Qua fidelis dare velis</p>
<p class="c_v">Beata nobis gaudia.</p>
<p class="c_n">12</p><p class="vv">Laus, honor Christo vendito</p>
<p class="c_v">Et sine causa prodito,</p>
<p class="c_v">Mortem passo pro populo</p>
<p class="c_v">In aspero patibulo. Amen.</p>
<p class="c_t">ad primam</p>
<p class="c_n">13</p><p class="vv">Tu qui velatus facie</p>
<p class="c_v">Fuisti, sol iustitiae,</p>
<p class="c_v">Flexis illusus genibus</p>
<p class="c_v">Crebus caesus verberibus.</p>
<p class="c_n">14</p><p class="vv">Te petimus attentius</p>
<p class="c_v">Ut sis nobis propitius,</p>
<p class="c_v">Et per tuam clementiam</p>
<p class="c_v">Perducas nos ad gloriam.</p>
<p class="c_n">15</p><p class="vv">Laus, honor Christo vendito</p>
<p class="c_v">Et sine causa prodito,</p>
<p class="c_v">Mortem passo pro populo</p>
<p class="c_v">In aspero patibulo. Amen.</p>
<p class="c_t">ad tertiam</p>
<p class="c_n">16</p><p class="vv">Hora qui ductus tertia</p>
<p class="c_v">Fuisti ad supplicia,</p>
<p class="c_v">Christe, ferendo humeris</p>
<p class="c_v">Crucem pro nobis miseris;</p>
<p class="c_n">17</p><p class="vv">Fac nos sic te diligere</p>
<p class="c_v">Vitamque sanctam ducere,</p>
<p class="c_v">Ut mereamur requie</p>
<p class="c_v">Frui coelestis patriae.</p>
<p class="c_n">18</p><p class="vv">Laus, honor Christo vendito</p>
<p class="c_v">Et sine causa prodito,</p>
<p class="c_v">Mortem passo pro populo</p>
<p class="c_v">In aspero patibulo. Amen.</p>
<p class="c_t">ad sextam</p>
<p class="c_n">19</p><p class="vv">Crucem pro nobis subiit</p>
<p class="c_v">Et stans in illa sitiit</p>
<p class="c_v">Iesus, sacratis manibus</p>
<p class="c_v">Clavis fossus et pedibus.</p>
<p class="c_n">20</p><p class="vv">Honor et benedictio</p>
<p class="c_v">Sit crucifixo Filio,</p>
<p class="c_v">Qui suo nos supplicio</p>
<p class="c_v">Redemit ab exilio.</p>
<p class="c_n">21</p><p class="vv">Laus, honor Christo vendito</p>
<p class="c_v">Et sine causa prodito,</p>
<p class="c_v">Mortem passo pro populo</p>
<p class="c_v">In aspero patibulo. Amen.</p>
<p class="c_t">ad nonam</p>
<p class="c_n">22</p><p class="vv">Beata Christi passio</p>
<p class="c_v">Sit nostra liberatio</p>
<p class="c_v">Ut per hanc nobis gaudia</p>
<p class="c_v">Parata sint coelestia.</p>
<p class="c_n">23</p><p class="vv">Gloria Christo Domino</p>
<p class="c_v">Qui pendens in patibulo,</p>
<p class="c_v">Clamans emisit spiritum</p>
<p class="c_v">Mundumque salvans perditum.</p>
<p class="c_n">24</p><p class="vv">Laus, honor Christo vendito</p>
<p class="c_v">Et sine causa prodito,</p>
<p class="c_v">Mortem passo pro populo</p>
<p class="c_v">In aspero patibulo. Amen.</p>
<p class="c_t">ad vesperas</p>
<p class="c_n">25</p><p class="vv">Qui pressura mortis dura</p>
<p class="c_v">Solvisti nexus criminum,</p>
<p class="c_v">Nos ad pacem duc veracem</p>
<p class="c_v">Iesu, corona virginum.</p>
<p class="c_n">26</p><p class="vv">In flagellis potum fellis</p>
<p class="c_v">Bibisti amarissime</p>
<p class="c_v">Pro peccatis perpetratis,</p>
<p class="c_v">Aeterne Rex altissime.</p>
<p class="c_n">27</p><p class="vv">Omni genti recolenti</p>
<p class="c_v">Tuae mortis supplicium</p>
<p class="c_v">Da virtutem et salutem,</p>
<p class="c_v">Iesu, redemptor omnium.</p>
<p class="c_n">28</p><p class="vv">In amara crucis ara</p>
<p class="c_v">Fudisti rivos sanguinis,</p>
<p class="c_v">Iesu digne, Rex benigne,</p>
<p class="c_v">Consors paterni luminis.</p>
<p class="c_n">29</p><p class="vv">Sanguis Christi, qui fuisti</p>
<p class="c_v">Peremptor hostis invidi,</p>
<p class="c_v">Fac secure nos venire</p>
<p class="c_v">Ad coenam Agni providi.</p>
<p class="c_n">30</p><p class="vv">Laus, honor Christo vendito</p>
<p class="c_v">Et sine causa prodito,</p>
<p class="c_v">Mortem passo pro populo</p>
<p class="c_v">In aspero patibulo. Amen.</p>
<p class="c_t">ad completorium</p>
<p class="c_n">31</p><p class="vv">Qui iacuisti mortuus</p>
<p class="c_v">In petra rex innocuus,</p>
<p class="c_v">Fac nos in te quiescere,</p>
<p class="c_v">Sanctamque vitam ducere.</p>
<p class="c_n">32</p><p class="vv">Succurre nobis Domine</p>
<p class="c_v">Quos redemisti sanguine,</p>
<p class="c_v">Et duc nos ad coelestia</p>
<p class="c_v">Aeternae pacis gaudia.</p>
<p class="c_n">33</p><p class="vv">Laus, honor Christo vendito</p>
<p class="c_v">Et sine causa prodito,</p>
<p class="c_v">Mortem passo pro populo</p>
<p class="c_v">In aspero patibulo. Amen.</p>
<p class="blank">&nbsp;</p>
<p class="c_t">3. meditatio de Passione</p>
<p class="c_n">1</p><p class="vv">Plange fidelis anima,</p>
<p class="c_v">Amica crucis intima,</p>
<p class="c_v">Cerne Iesu gravissima</p>
<p class="c_v">Tormenta crudelissima.</p>
<p class="c_n">2</p><p class="vv">Geme, dole, paupercula</p>
<p class="c_v">Crucifixi discipula,</p>
<p class="c_v">Plange nimis et eiula</p>
<p class="c_v">Christi tormenta singula.</p>
<p class="c_n">3</p><p class="vv">Cerne Iesu convitia</p>
<p class="c_v">Et valida supplicia,</p>
<p class="c_v">Inter ipsius brachia</p>
<p class="c_v">Quaere tua solatia.</p>
<p class="c_n">4</p><p class="vv">Attende caput inclytum,</p>
<p class="c_v">Caesum et sputis illitum,</p>
<p class="c_v">Pro te flagellis subditum,</p>
<p class="c_v">Morti crucis expositum.</p>
<p class="c_n">5</p><p class="vv">Iesum plagatum videas</p>
<p class="c_v">Et cum dolente doleas,</p>
<p class="c_v">Ibi cor totum habeas</p>
<p class="c_v">Ut in aeternum gaudeas.</p>
<p class="c_n">6</p><p class="vv">Ad Crucifixum propera,</p>
<p class="c_v">Cerne clavos et vulnera</p>
<p class="c_v">Nervos et tensa viscera,</p>
<p class="c_v">Venas, ossa connumera.</p>
<p class="c_n">7</p><p class="vv">Plange membra pendentia,</p>
<p class="c_v">In cruce tam dolentia,</p>
<p class="c_v">Pro te poenas ferentia</p>
<p class="c_v">In tanta patientia.</p>
<p class="c_n">8</p><p class="vv">Attende Dei Filium</p>
<p class="c_v">In cruce tam propitium,</p>
<p class="c_v">Fudit cruorem proprium</p>
<p class="c_v">Nec timuit opprobrium.</p>
<p class="c_n">9</p><p class="vv">Attende rivos sanguinis,</p>
<p class="c_v">Quos fudit Proles Virginis,</p>
<p class="c_v">Iesus, fons veri luminis,</p>
<p class="c_v">Dulcis amator hominis.</p>
<p class="c_n">10</p><p class="vv">Plange pedes amabiles</p>
<p class="c_v">Fossos, in cruce stabiles</p>
<p class="c_v">Et manus venerabiles</p>
<p class="c_v">Iesu desiderabiles.</p>
<p class="c_n">11</p><p class="vv">Pedum fixuras aspice</p>
<p class="c_v">Et manuum non modice,</p>
<p class="c_v">Te crucifixo adiice,</p>
<p class="c_v">Bibens eodem calice.</p>
<p class="c_n">12</p><p class="vv">Plange latus dominicum</p>
<p class="c_v">Crucifixi, mirificum,</p>
<p class="c_v">Pro te passum non modicum</p>
<p class="c_v">Fudit rorem salvificum.</p>
<p class="c_n">13</p><p class="vv">Si Crucifixum sequeris,</p>
<p class="c_v">Cur sibi non compateris?</p>
<p class="c_v">Surge cito ne steteris,</p>
<p class="c_v">Curras ad plagam lateris.</p>
<p class="c_n">14</p><p class="vv">Ibi latens abscondere</p>
<p class="c_v">Si vis mortem evadere,</p>
<p class="c_v">Ut possis hostem vincere</p>
<p class="c_v">Et in aeternum vivere.</p>
<p class="c_n">15</p><p class="vv">In tam venerabilibus</p>
<p class="c_v">Crucifixi vulneribus</p>
<p class="c_v">Stude tibi pro viribus,</p>
<p class="c_v">Si vis frui coelestibus.</p>
<p class="c_n">16</p><p class="vv">Attende Christum nobilem,</p>
<p class="c_v">Crucifixum mirabilem,</p>
<p class="c_v">Stantem in Cruce flebilem</p>
<p class="c_v">Quasi leproso similem.</p>
<p class="c_n">17</p><p class="vv">Cerne vultum et oculos</p>
<p class="c_v">Et lacrymarum rivulos,</p>
<p class="c_v">Si vis ferre manipulos</p>
<p class="c_v">Et thesaurorum cumulos.</p>
<p class="c_n">18</p><p class="vv">Vide linguam totaliter</p>
<p class="c_v">Amaricatam graviter,</p>
<p class="c_v">Quam teneas memoriter</p>
<p class="c_v">Et secum dole pariter.</p>
<p class="c_n">19</p><p class="vv">Te Crucifixo iungere</p>
<p class="c_v">Et intime compatere,</p>
<p class="c_v">Quasi pendenti loquere</p>
<p class="c_v">Et verbis istis utere:</p>
<p class="c_n">20</p><p class="vv">Dulcis Iesu, cur moreris</p>
<p class="c_v">Pro reprobis et miseris?</p>
<p class="c_v">Quidquid in cruce pateris,</p>
<p class="c_v">Totum fuit pro ceteris.</p>
<p class="c_n">21</p><p class="vv">Cur pendis in patibulo,</p>
<p class="c_v">Tactus amoris stimulo,</p>
<p class="c_v">Mortis percussus iaculo</p>
<p class="c_v">Pro liberando populo?</p>
<p class="c_n">22</p><p class="vv">Cur es in cruce sitiens</p>
<p class="c_v">Et tam despecte moriens,</p>
<p class="c_v">Iesu, fons indeficiens,</p>
<p class="c_v">Qui es perfectus Oriens?</p>
<p class="c_n">23</p><p class="vv">Iesu, vita dulcissima,</p>
<p class="c_v">Lux animae clarissima,</p>
<p class="c_v">Cur in cruce vilissima</p>
<p class="c_v">Pendes morte turpissima?</p>
<p class="c_n">24</p><p class="vv">Quod pateris nos fecimus,</p>
<p class="c_v">Quod bibis nos infudimus,</p>
<p class="c_v">Tu rex innocentissimus,</p>
<p class="c_v">Nos sumus, qui peccavimus!</p>
<p class="c_n">25</p><p class="vv">Dulcis Iesu, quem sitio,</p>
<p class="c_v">Praesta mihi quod cupio,</p>
<p class="c_v">Ut sanctae crucis nimio</p>
<p class="c_v">Me pascas desiderio.</p>
<p class="c_n">26</p><p class="vv">Fac mihi delectabile,</p>
<p class="c_v">Signum crucis mirabile,</p>
<p class="c_v">Tam dulce, tam amabile,</p>
<p class="c_v">Quod sit inenarrabile.</p>
<p class="c_n">27</p><p class="vv">Fac ut in Cruce gaudiam,</p>
<p class="c_v">Crucis amore langueam</p>
<p class="c_v">Nec satiari valeam</p>
<p class="c_v">Donec in carne maneam.</p>
<p class="c_n">28</p><p class="vv">Et fac ut non praeteream</p>
<p class="c_v">Crucem, clavos et lanceam</p>
<p class="c_v">Sputa, coronam spineam</p>
<p class="c_v">Tuam vestem purpuream.</p>
<p class="c_n">29</p><p class="vv">In his mihi satietas</p>
<p class="c_v">Et dulcor et ebrietas,</p>
<p class="c_v">Mei cordis iucunditas</p>
<p class="c_v">Sit Crucifixi pietas.</p>
<p class="c_n">30</p><p class="vv">Sanctae Crucis memoria</p>
<p class="c_v">Sit mihi pro victoria,</p>
<p class="c_v">Qua mala vincam omnia,</p>
<p class="c_v">Sim in caelesti gloria.</p>
<p class="c_n">31</p><p class="vv">O tu, qui legis talia</p>
<p class="c_v">Tam gesta triumphalia,</p>
<p class="c_v">Pone crucis magnalia</p>
<p class="c_v">Ad cordis penetralia.</p>
<p class="c_n">32</p><p class="vv">Intende spiritualibus</p>
<p class="c_v">Beatae crucis laudibus</p>
<p class="c_v">Ut angelorum caetibus</p>
<p class="c_v">Iungaris in caelestibus.</p>
<p class="blank">&nbsp;</p>
<p class="c_t">4. arbor crucis</p>
<p class="c_n">1</p><p class="vv">O crux, frutex salvificus</p>
<p class="c_v">Vivo fonte rigatus,</p>
<p class="c_v">Cuius flos aromaticus</p>
<p class="c_v">Fructus desideratus.</p>
<p class="c_n">2</p><p class="vv">Iesus, ex Deo genitus</p>
<p class="c_v">Iesus, praefiguratus,</p>
<p class="c_v">Iesus, emissus caelitus</p>
<p class="c_v">Iesus, Maria natus.</p>
<p class="c_n">3</p><p class="vv">Iesus, conformis Patribus</p>
<p class="c_v">Iesus, magis monstratus,</p>
<p class="c_v">Iesus, submissus legibus,</p>
<p class="c_v">Iesus, regno fugatus.</p>
<p class="c_n">4</p><p class="vv">Iesus, baptista caelicus,</p>
<p class="c_v">Iesus, hoste tentatus,</p>
<p class="c_v">Iesus, signis mirificus</p>
<p class="c_v">Iesus, transfiguratus.</p>
<p class="c_n">5</p><p class="vv">Iesus, pastor sollicitus,</p>
<p class="c_v">Iesus, fletu rigatus,</p>
<p class="c_v">Iesus, rex orbis agnitus</p>
<p class="c_v">Iesus, panis sacratus.</p>
<p class="c_n">6</p><p class="vv">Iesus, dolo venundatus,</p>
<p class="c_v">Iesus, orans prostratus,</p>
<p class="c_v">Iesus, turba circumdatus,</p>
<p class="c_v">Iesus, vinculis ligatus.</p>
<p class="c_n">7</p><p class="vv">Iesus, notis incognitus</p>
<p class="c_v">Iesus, vultu velatus</p>
<p class="c_v">Iesus, Pilato traditus</p>
<p class="c_v">Iesus, morte damnatus.</p>
<p class="c_n">8</p><p class="vv">Iesus, spretus ab omnibus</p>
<p class="c_v">Iesus, cruci clavatus,</p>
<p class="c_v">Iesus, iunctus latronibus,</p>
<p class="c_v">Iesus, felle potatus.</p>
<p class="c_n">9</p><p class="vv">Iesus, sol morte pallidus</p>
<p class="c_v">Iesus, translanceatus,</p>
<p class="c_v">Iesus, cruore madidus</p>
<p class="c_v">Iesus, intumulatus.</p>
<p class="c_n">10</p><p class="vv">Iesus, triumphans mortuus,</p>
<p class="c_v">Iesus, resurgens beatus,</p>
<p class="c_v">Iesus, decor praecipuus</p>
<p class="c_v">Iesus, orbi praelatus.</p>
<p class="c_n">11</p><p class="vv">Iesus, ductor exercitus</p>
<p class="c_v">Iesus, coelo levatus,</p>
<p class="c_v">Iesus, largitor Spiritus,</p>
<p class="c_v">Iesus, laxans reatus.</p>
<p class="c_n">12</p><p class="vv">Iesus, testis veridicus</p>
<p class="c_v">Iesus, iudex iratus,</p>
<p class="c_v">Iesus, victor magnificus</p>
<p class="c_v">Iesus, sponsus ornatus.</p>
<p class="c_n">13</p><p class="vv">Iesus, rex regis filius,</p>
<p class="c_v">Iesus, liber signatus,</p>
<p class="c_v">Iesus, fontalis radius,</p>
<p class="c_v">Iesus, finis optatus.</p>
<p class="c_n">14</p><p class="vv">His nos ciba fructibus,</p>
<p class="c_v">Illustra cogitatus,</p>
<p class="c_v">Rectis duc itineribus,</p>
<p class="c_v">Hostis frange conatus.</p>
<p class="c_n">15</p><p class="vv">Sacris reple fulgoribus,</p>
<p class="c_v">Spira pios afflatus,</p>
<p class="c_v">Sisque Christum timentibus</p>
<p class="c_v">Tranquillus vitae status.</p>
<p class="blank">&nbsp;</p>
<p class="c_t">5. laudismus de S. Cruce</p>
<p class="c_n">1</p><p class="vv">Recordare sanctae crucis</p>
<p class="c_v">Qui perfectam vitam ducis,</p>
<p class="c_v">Collaetare iugiter.</p>
<p class="c_v">Sanctae crucis recordare</p>
<p class="c_v">Et in ipsa meditare</p>
<p class="c_v">Insatiabiliter.</p>
<p class="c_n">2</p><p class="vv">Stes in cruce, Christo duce,</p>
<p class="c_v">Donec vivis in hac luce</p>
<p class="c_v">Modo procul dubio.</p>
<p class="c_v">Non quiescas, non tepescas,</p>
<p class="c_v">In hoc crescas, ut calescas</p>
<p class="c_v">Cordis desiderio.</p>
<p class="c_n">3</p><p class="vv">Ama crucem, mundi lucem,</p>
<p class="c_v">Et habebis Christum ducem</p>
<p class="c_v">Per aeterna saecula.</p>
<p class="c_v">Cruce corpus circumcinge,</p>
<p class="c_v">Hac constringe, manu pinge</p>
<p class="c_v">Consignando singula.</p>
<p class="c_n">4</p><p class="vv">Cor in cruce, crux in corde,</p>
<p class="c_v">Absque sorde sit in corde</p>
<p class="c_v">Quae tranquillum faciat.</p>
<p class="c_v">Lingua crux efficiatur,</p>
<p class="c_v">Crucem promat et loquatur</p>
<p class="c_v">Et nunquam deficiat.</p>
<p class="c_n">5</p><p class="vv">Crux in corde, crux in ore</p>
<p class="c_v">Quodam intimo sapore</p>
<p class="c_v">Det libi dulcedinem.</p>
<p class="c_v">Crux in membris dominetur</p>
<p class="c_v">Et ubique situetur</p>
<p class="c_v">Intra totum hominem.</p>
<p class="c_n">6</p><p class="vv">Cor a cruce sorbeatur</p>
<p class="c_v">Et in illam rapiatur</p>
<p class="c_v">Amoris incendio.</p>
<p class="c_v">Dissipata carnis rixa,</p>
<p class="c_v">Mens sit tota crucifixa</p>
<p class="c_v">Spiritali gaudio.</p>
<p class="c_n">7</p><p class="vv">Specialem fer amorem</p>
<p class="c_v">Et praecipuum honorem</p>
<p class="c_v">Cruci salutiferae.</p>
<p class="c_v">Cum fervore medullarum,</p>
<p class="c_v">Nisu virium tuarum</p>
<p class="c_v">Velis hanc deligere.</p>
<p class="c_n">8</p><p class="vv">In praeclara cruce stude</p>
<p class="c_v">Et in ipsa te reclude</p>
<p class="c_v">Magna cum laetitia.</p>
<p class="c_v">Christo sis confixus cruci,</p>
<p class="c_v">Ut sic valeas perduci</p>
<p class="c_v">Secum ad caelestia.</p>
<p class="c_n">9</p><p class="vv">Quaere crucem, quaere clavos,</p>
<p class="c_v">Quaere manus, pedes clavos,</p>
<p class="c_v">Quaere fossa lateris.</p>
<p class="c_v">Ibi plaude, ibi gaude</p>
<p class="c_v">Sine fraude, summa laude,</p>
<p class="c_v">Quantumcumque poteris.</p>
<p class="c_n">10</p><p class="vv">Istud pactum non sit fractum,</p>
<p class="c_v">Crux praecedat omnem actum</p>
<p class="c_v">Ut succedant prospera.</p>
<p class="c_v">Crux est optima medela,</p>
<p class="c_v">Contra zabulonis tela</p>
<p class="c_v">Valde salutifera.</p>
<p class="c_n">11</p><p class="vv">Sis in cruce Christi totus,</p>
<p class="c_v">Prompto animo devotus,</p>
<p class="c_v">Iubilo dulcedinis.</p>
<p class="c_v">Servum Dei crux defendit,</p>
<p class="c_v">Comprehendit et ostendit</p>
<p class="c_v">Vitam rectitudinis.</p>
<p class="c_n">12</p><p class="vv">Cum tentatus et afflictus,</p>
<p class="c_v">Derelictus, quasi victus</p>
<p class="c_v">Es inter angustias;</p>
<p class="c_v">Non sis piger neque lentus,</p>
<p class="c_v">Sed sollicite intentus</p>
<p class="c_v">Cruce frontem munias.</p>
<p class="c_n">13</p><p class="vv">Cum quiescis, aut laboras,</p>
<p class="c_v">Quando rides, quando ploras</p>
<p class="c_v">Doles sive gaudeas,</p>
<p class="c_v">Quando vadis, quando venis,</p>
<p class="c_v">In solatiis, in poenis</p>
<p class="c_v">Crucem corde teneas.</p>
<p class="c_n">14</p><p class="vv">Crux in omnibus pressuris</p>
<p class="c_v">Et in gravibus et duris</p>
<p class="c_v">Est tutum remedium.</p>
<p class="c_v">Crux in poenis et tormentis</p>
<p class="c_v">Est dulcedo piae mentis</p>
<p class="c_v">Et verum refugium.</p>
<p class="c_n">15</p><p class="vv">Crux est porta paradisi,</p>
<p class="c_v">In qua Sancti sunt confisi,</p>
<p class="c_v">Qui vicerunt omnia.</p>
<p class="c_v">Crux est mundi medicina,</p>
<p class="c_v">Per quam bonitas divina</p>
<p class="c_v">Fecit mirabilia.</p>
<p class="c_n">16</p><p class="vv">Crux est salus animarum,</p>
<p class="c_v">Verum lumen et praeclarum</p>
<p class="c_v">Et dulcedo cordium.</p>
<p class="c_v">Crux est vita Beatorum</p>
<p class="c_v">Et thesaurus perfectorum,</p>
<p class="c_v">Et decor et gaudium.</p>
<p class="c_n">17</p><p class="vv">Crux est speculum virtutis,</p>
<p class="c_v">Gloriosae dux salutis,</p>
<p class="c_v">Tota spes fidelium.</p>
<p class="c_v">Crux est decus salvandorum</p>
<p class="c_v">Et solatium eorum</p>
<p class="c_v">Atque desiderium.</p>
<p class="c_n">18</p><p class="vv">Crux est navis, crux est portus,</p>
<p class="c_v">Crux deliciarum hortus</p>
<p class="c_v">In quo florent omnia.</p>
<p class="c_v">Crux est fortis armatura</p>
<p class="c_v">Et protectio secura</p>
<p class="c_v">Conterens daemonia.</p>
<p class="c_n">19</p><p class="vv">Crux est arbor decorata</p>
<p class="c_v">Christi sanguine sacrata,</p>
<p class="c_v">Cunctis plena fructibus,</p>
<p class="c_v">Quibus animae fruuntur</p>
<p class="c_v">Cum supernis nutriuntur</p>
<p class="c_v">Cibis in caelestibus.</p>
<p class="c_n">20</p><p class="vv">O quam felix permanebis,</p>
<p class="c_v">Nunc in cruce si studebis,</p>
<p class="c_v">Donec mundo vixeris!</p>
<p class="c_v">Sine fine laetus eris</p>
<p class="c_v">Tu, qui sanctam crucem quaeris</p>
<p class="c_v">Si perseveraveris.</p>
<p class="c_n">21</p><p class="vv">Crucem quaere, crucem gere,</p>
<p class="c_v">Christi crucem intuere</p>
<p class="c_v">Ut amore langueas.</p>
<p class="c_v">Summa fide crucem vide</p>
<p class="c_v">Et plenissime confide,</p>
<p class="c_v">Donec vitam habeas.</p>
<p class="c_n">22</p><p class="vv">Circa crucem exercere,</p>
<p class="c_v">Mente debes huic placere</p>
<p class="c_v">Et hanc corde gerere.</p>
<p class="c_v">Hoc est opus salutare</p>
<p class="c_v">Circa crucem laborare</p>
<p class="c_v">Corde, ore et opere.</p>
<p class="c_n">23</p><p class="vv">Recordare, frater pie,</p>
<p class="c_v">Septem vicibus in die,</p>
<p class="c_v">Passionis Domini,</p>
<p class="c_v">Per quam sumus liberati</p>
<p class="c_v">Et aeternae vitae dati</p>
<p class="c_v">Et supremo lumini.</p>
<p class="c_n">24</p><p class="vv">Hanc si amas et honoras,</p>
<p class="c_v">Dicas illi certas horas,</p>
<p class="c_v">Adhibendo, studium:</p>
<p class="c_v">Horam primam, matutinam,</p>
<p class="c_v">Tertiam, sextam, vespertinam</p>
<p class="c_v">Nonam, completorium.</p>
<p class="c_n">25</p><p class="vv">Quando sedes, stas et iaces,</p>
<p class="c_v">Quando loqueris et taces,</p>
<p class="c_v">Fessus cum quieveris,</p>
<p class="c_v">Christum quaeras in quo speras,</p>
<p class="c_v">Crucifixum corde geras</p>
<p class="c_v">Ubicumque fueris.</p>
<p class="c_n">26</p><p class="vv">Diligenter pone mentem</p>
<p class="c_v">Super Christum patientem</p>
<p class="c_v">Et sibi condoleas.</p>
<p class="c_v">Christi mortem, christiane,</p>
<p class="c_v">Plange sero atque mane</p>
<p class="c_v">Et in planctu gaudeas.</p>
<p class="c_n">27</p><p class="vv">Quam despectus, quam deiectus</p>
<p class="c_v">Rex coelorum est effectus,</p>
<p class="c_v">Ut salvaret saeculum!</p>
<p class="c_v">Esurivit et sitivit,</p>
<p class="c_v">Pauper et egenus ivit</p>
<p class="c_v">Usque ad patibulum.</p>
<p class="c_n">28</p><p class="vv">Recordare paupertatis</p>
<p class="c_v">Et extremae vilitatis</p>
<p class="c_v">Et gravis supplicii</p>
<p class="c_v">Si es compos rationis,</p>
<p class="c_v">Esto memor passionis,</p>
<p class="c_v">Fellis et absinthii.</p>
<p class="c_n">29</p><p class="vv">Cum deductus est immensus</p>
<p class="c_v">Et in cruce tunc suspensus,</p>
<p class="c_v">Fugerunt discipuli.</p>
<p class="c_v">Manus, pedes perfoderunt,</p>
<p class="c_v">Et aceto potaverunt</p>
<p class="c_v">Summum Regem saeculi.</p>
<p class="c_n">30</p><p class="vv">Cuius oculi beati</p>
<p class="c_v">Sunt in cruce obscurati,</p>
<p class="c_v">Et vultus expalluit.</p>
<p class="c_v">Suo corpori tunc nudo</p>
<p class="c_v">Non remansit pulcritudo,</p>
<p class="c_v">Decor omnis aufugit.</p>
<p class="c_n">31</p><p class="vv">Propter hominum peccata</p>
<p class="c_v">Sua caro cruciata</p>
<p class="c_v">Fuit inter verbera.</p>
<p class="c_v">Membra sua sunt distenta</p>
<p class="c_v">Propter aspera tormenta</p>
<p class="c_v">Et illata vulnera.</p>
<p class="c_n">32</p><p class="vv">Inter magnos cruciatus</p>
<p class="c_v">Est in cruce lacrymatus</p>
<p class="c_v">Et emisit spiritum.</p>
<p class="c_v">Suspiremus et fleamus,</p>
<p class="c_v">Toto corde doleamus</p>
<p class="c_v">Super Unigenitum.</p>
<p class="c_n">33</p><p class="vv">Qui haec audis ingemisce,</p>
<p class="c_v">Et in istis planctum misce</p>
<p class="c_v">Et cordis moestitias.</p>
<p class="c_v">Corpus ange, corde plange,</p>
<p class="c_v">Mentem frange, manu tange,</p>
<p class="c_v">Christi mortis saevitias.</p>
<p class="c_n">34</p><p class="vv">Virum respice dolorum,</p>
<p class="c_v">Et novissimum virorum,</p>
<p class="c_v">Fortem ad supplicia,</p>
<p class="c_v">Tibi gratum sit et aequum</p>
<p class="c_v">Iam in cruce mori secum,</p>
<p class="c_v">Compati convitia.</p>
<p class="c_n">35</p><p class="vv">Quando vides te afflictum,</p>
<p class="c_v">Desolatum, ita victum</p>
<p class="c_v">Quod quasi deficias;</p>
<p class="c_v">Christi cogites dolores</p>
<p class="c_v">Graves poenas et moerores,</p>
<p class="c_v">Sputa, contumelias.</p>
<p class="c_n">36</p><p class="vv">Bone frater, quiquid agas,</p>
<p class="c_v">Crucifixi vide plagas</p>
<p class="c_v">Et sibi compatere.</p>
<p class="c_v">Omni tempore sint tibi,</p>
<p class="c_v">Quasi spiritales cibi,</p>
<p class="c_v">His gaudenter fruere.</p>
<p class="c_n">37</p><p class="vv">Crucifixe, fac me sortem,</p>
<p class="c_v">Ut libenter tuam mortem</p>
<p class="c_v">Plangam, donec vixero,</p>
<p class="c_v">Tecum volo vulnerari,</p>
<p class="c_v">Te libenter amplexari</p>
<p class="c_v">In cruce desidero.</p>
<p class="c_n">38</p><p class="vv">Da dolorem quasi rorem,</p>
<p class="c_v">Ut Te plorem Redemptorem</p>
<p class="c_v">Christum, qui me refoves.</p>
<p class="c_v">Non te plices sed felices</p>
<p class="c_v">Cicatrices mille vices</p>
<p class="c_v">Tuas in me refoves.</p>
<p class="c_n">39</p><p class="vv">Totum sit, quod ego dixi,</p>
<p class="c_v">Ad honorem Crucifixi,</p>
<p class="c_v">Ad laudem et gloriam;</p>
<p class="c_v">Ut meorum peccatorum</p>
<p class="c_v">Gloriosus rex coelorum</p>
<p class="c_v">Mihi donet veniam.</p>
<p class="blank">&nbsp;</p>
<p class="c_t">6. de septem verbis Domini in Cruce</p>
<p class="c_t">primum verbum</p>
<p class="c_v">Iesu salutis hostia, salutis sacrificium,</p>
<p class="c_v">Iesu salutis gratia, salutis beneficium,</p>
<p class="c_v">Iesu tuta fiducia, tutum refugium,</p>
<p class="c_v">Tu pro humano genere captivum redime,</p>
<p class="c_n">5</p><p class="vv">Tu pro humano federe ut exulem reduceres,</p>
<p class="c_v">Tu pro humano scelere, culpas nostras tolle.</p>
<p class="c_v">Tu pro divino munere, ut nos Deo coniungeres</p>
<p class="c_v">Non recusasti vincula, non flagella, non verbera,</p>
<p class="c_v">Non latronum patibula, non livores, non vulnera.</p>
<p class="c_n">10</p><p class="vv">Sed dum te crux susciperet, et hostis in te fremeret,</p>
<p class="c_v">Dum malleus percuteret, et clavus carnem scinderet,</p>
<p class="c_v">Dum sensum dolor angeret angustiaque cresceret;</p>
<p class="c_v">Patrem rogasti precibus, ut tanquam ignorantibus</p>
<p class="c_v">Tuis ignoscat hostibus, ac te crucifigentibus</p>
<p class="c_n">15</p><p class="vv">Dicens: Pater, ignosce illis, quia nesciunt quid faciunt.</p>
<p class="c_t">oratio</p>
<p class="c_v">O mitis patientia, o mansueta mititas,</p>
<p class="c_v">O immensa clementia, o immensa benignitas</p>
<p class="c_v">Qui ut ovis mitissima non promis quaerimoniam,</p>
<p class="c_v">Qui ut mater carissima iam excusas iniuriam,</p>
<p class="c_n">20</p><p class="vv">Ut anima dulcissima tenes benevolentiam,</p>
<p class="c_v">Ut voluntas piissima praebes misericordiam.</p>
<p class="c_v">Ad te vadit spes animae. Ad te clamant suspiria,</p>
<p class="c_v">Ad te decurrunt lacrimae, et pulsant desideria</p>
<p class="c_v">Confidenter dicentia: ignosce nobis domine.</p>
<p class="c_t">secundum verbum</p>
<p class="c_n">25</p><p class="vv">Iesu largitor veniae, Iesu solamen tristium,</p>
<p class="c_v">Iesu laus penitentiae, Iesu spes penitentium,</p>
<p class="c_v">Dum penderes innoxius, horum in poena socius</p>
<p class="c_v">Dum te unus argueret et stulte reprehenderet,</p>
<p class="c_v">Dum insultans insurgeret et blasphemando diceret:</p>
<p class="c_n">30</p><p class="vv">Si tu es Dei filius, salva temetipsum et nos,</p>
<p class="c_v">Esto tibi propitius, sicut salvasti alios;</p>
<p class="c_v">Dum alter hunc corriperet, et hunc stultum ostenderet,</p>
<p class="c_v">Dum se malum concederet, et te iustum assereret,</p>
<p class="c_v">Dum ad te se converteret, et supplex tibi diceret:</p>
<p class="c_n">35</p><p class="vv">Memento mei domine, dum ad tuum pervenis</p>
<p class="c_v">Regnum plenum dulcedine, dum te regem ostenderis,</p>
<p class="c_v">Tu amans poenitentiam, corda trahens per gratiam,</p>
<p class="c_v">Non solum hanc memoriam concessisti, sed gloriam,</p>
<p class="c_v">Dicens: Amen dico tibi: hodie mecum eris in paradiso.</p>
<p class="c_t">oratio</p>
<p class="c_n">40</p><p class="vv">O prompta Dei caritas, prompta misericordia,</p>
<p class="c_v">O prompta liberalitas, prompta munificentia,</p>
<p class="c_v">Ad te currit devotio. Ad te redit memoria,</p>
<p class="c_v">Coram te fit confessio, tibi patent praecordia,</p>
<p class="c_v">Ideo cum fiducia, tibi precamur Domine,</p>
<p class="c_n">45</p><p class="vv">Qui es sine malitia, solus et sine crimine.</p>
<p class="c_v">In tua patientia, memento nostri domine.</p>
<p class="c_t">tertium verbum</p>
<p class="c_v">Iesu lux et rex gloriae, fili Dei et hominis,</p>
<p class="c_v">Iesu flos pudicitiae, fili Mariae Virginis,</p>
<p class="c_v">Dum haec Virgo sanctissima tota plena doloribus</p>
<p class="c_n">50</p><p class="vv">Genitrix amantissima, tot confecta moeroribus</p>
<p class="c_v">Tua mater carissima, tota percussa fletibus</p>
<p class="c_v">Nutrix diligentissima tota fracta singultibus</p>
<p class="c_v">Iuxta crucem assisteret, et te pendentem cerneret,</p>
<p class="c_v">Dum tormenta conspiceret et pro luctu deficeret;</p>
<p class="c_n">55</p><p class="vv">Tu videns matrem flebilem, pressam amaritudine</p>
<p class="c_v">Matrem tam venerabilem, dignam beatitudine,</p>
<p class="c_v">Videns quoque discipulum amatum et amabilem,</p>
<p class="c_v">Fidelem dei famulum, Iohannem vita nobilem,</p>
<p class="c_v">Alloquens ambos dulciter, piae vocis oraculo</p>
<p class="c_n">60</p><p class="vv">Commendasti benigniter matrem Christi discipulo</p>
<p class="c_v">Dicens matri: mulier, ecce filius tuus:</p>
<p class="c_v">Deinde discipulo: ecce mater tua.</p>
<p class="c_t">oratio</p>
<p class="c_v">O qualis permutatio, o quanta inequalitas,</p>
<p class="c_v">O qualis desolatio, o quae matris acerbitas!</p>
<p class="c_n">65</p><p class="vv">Dum custos matri traditur, pro magistro discipulus,</p>
<p class="c_v">Dum per matrem suscipitur, pro Deo vir pauperculus,</p>
<p class="c_v">Dum matri custos mittitur, pro rege simplex famulus,</p>
<p class="c_v">Sic tue Iesu gratiae me commendo humiliter,</p>
<p class="c_v">Tuaeque providentiae me committo perenniter,</p>
<p class="c_n">70</p><p class="vv">Ut exorante virgine, pro nobis stet suppliciter,</p>
<p class="c_v">A peccatorum turbine, simus securi iugiter.</p>
<p class="c_t">quartum verbum</p>
<p class="c_v">Iesu patris ingeniti virtus et sapientia,</p>
<p class="c_v">Iesu cuiusque conditi tenor et consistentia,</p>
<p class="c_v">Tu virtute mirabili panem multiplicaveras,</p>
<p class="c_n">75</p><p class="vv">Tu virtute consimili stellam infans induxeras,</p>
<p class="c_v">Defunctos suscitaveras, opera mira feceras,</p>
<p class="c_v">Morbos omnes sanaveras, totum orbem formaveras.</p>
<p class="c_v">Tu virtute terribili demonia eieceras,</p>
<p class="c_v">Tu virtute consimili hostes tuos prostraveras.</p>
<p class="c_n">80</p><p class="vv">Sed affixus patibulo, patri factus obediens</p>
<p class="c_v">Iussu patris ut vinculo victus manens et patiens,</p>
<p class="c_v">Qui vult quod hanc angustiam ut infimus sustineas,</p>
<p class="c_v">Nec dictam patientiam a te liberans exerceas.</p>
<p class="c_v">Quapropter tuo sensu condolens naturaliter</p>
<p class="c_n">85</p><p class="vv">Clamorem confers planctui dicens lamentabiliter:</p>
<p class="c_v">Heli, Heli lama sabathani, hoc est Deus meus,</p>
<p class="c_v">Deus meus ut quid dereliquisti me.</p>
<p class="c_t">oratio</p>
<p class="c_v">O lamentum mirabile, salutem agens hominum,</p>
<p class="c_v">O innocens cor humile, poenas deplorans criminum,</p>
<p class="c_n">90</p><p class="vv">Ad te fert me compassio, pro me te pati sentio.</p>
<p class="c_v">Ante te me proicio, tecumque luctum facio.</p>
<p class="c_v">Nam iste luctus utilis est mihi pro solatio</p>
<p class="c_v">Qui mihi praemialis sit in aeterno gaudio.</p>
<p class="c_t">quintum verbum</p>
<p class="c_v">Iesu dulcis memoria, sitibunda dilectio,</p>
<p class="c_n">95</p><p class="vv">Iesu dulcis fiducia, laetabunda refectio,</p>
<p class="c_v">Dum extensus existeres super aram patibuli,</p>
<p class="c_v">Dum immolatus ageres redemptionem populi,</p>
<p class="c_v">Dum te nudum aspiceret mundus instar spectaculi,</p>
<p class="c_v">Dum lamentum ostenderet super te vultus saeculi,</p>
<p class="c_n">100</p><p class="vv">Dum hostes de te luderent, et noti tui fugerent,</p>
<p class="c_v">Dum clavi membra tenderent et nervi se contraherent,</p>
<p class="c_v">Dum vulnera tumescerent et humores defluerent,</p>
<p class="c_v">Dum carnes contremiscerent et virtutes arescerent;</p>
<p class="c_v">Sitim supsisti fervidam, sitim amore languidam,</p>
<p class="c_n">105</p><p class="vv">Sitim virtutum cupidam, nostrae salutis avidam,</p>
<p class="c_v">Benigne dicens: sitio. Hominum fidem cupio</p>
<p class="c_v">Salutemque desidero, pro qua pati me offero.</p>
<p class="c_t">oratio</p>
<p class="c_v">O sitis saluberima exoptans amicitias,</p>
<p class="c_v">O sitis cordis intima frangens concupiscentias,</p>
<p class="c_n">110</p><p class="vv">Praesta ut ad te sitiam, et ista siti ardeam,</p>
<p class="c_v">Pravam sitim effugiam donec ad te fontem transeam.</p>
<p class="c_v">Potumque vitae hauriam, quo felix semper maneam,</p>
<p class="c_v">Et Deum meum videam sanctam ingressus patriam.</p>
<p class="c_t">sextum verbum</p>
<p class="c_v">Iesu nostra redemptio, Iesu redemptor hominum,</p>
<p class="c_n">115</p><p class="vv">Iesu nostra dilectio, Iesu salus credentium,</p>
<p class="c_v">Dum per crucis misterium diligenter perageres</p>
<p class="c_v">Redemptoris officium ut homines redimeres</p>
<p class="c_v">Sustinendo supplicium, ut inde nos eriperes;</p>
<p class="c_v">Consumans sacrificium tuae carnis et sanguinis,</p>
<p class="c_n">120</p><p class="vv">Consumans pacis proelium salutaris certaminis,</p>
<p class="c_v">Consumans transitorium cursum huius imaginis,</p>
<p class="c_v">Consumans opificium redemptionis hominis,</p>
<p class="c_v">Dum mortis horam cerneres, dum hac vita deficeres,</p>
<p class="c_v">Dum finem iam contingeres, dum omnia perficeres,</p>
<p class="c_n">125</p><p class="vv">Ut in summa concluderes dixisti: Consumatum est.</p>
<p class="c_v">Nam Iesus crucifixus est, et agnus immolatus est,</p>
<p class="c_v">Sanguis eius effusus et praetium solutum est.</p>
<p class="c_v">Diabolus devictus est et bellum consumatum,</p>
<p class="c_v">Chirografum deletum est, et homo iam redemptus est.</p>
<p class="c_t">oratio</p>
<p class="c_n">130</p><p class="vv">O bonitas boni Iesu, qui est nostra iustitia,</p>
<p class="c_v">O veritas veri Iesu, qui est nostra scientia,</p>
<p class="c_v">O caritas cari Iesu, qui est nostra redemptio,</p>
<p class="c_v">O sanctitas sancti Iesu, nostra sanctificatio,</p>
<p class="c_v">Consumma nobis gratiam et consumma iustitiam,</p>
<p class="c_n">135</p><p class="vv">Consumma conscientiam, et consumma laetitiam.</p>
<p class="c_t">septimum verbum</p>
<p class="c_v">Iesu via rectissima, Iesu salutis hostium,</p>
<p class="c_v">Iesu porta tutissima, Iesu protector omnium.</p>
<p class="c_v">Iesu salubris veritas, et lux mentem illuminans,</p>
<p class="c_v">Iesu vitae felicitas, dulcor in corde iubilans;</p>
<p class="c_n">140</p><p class="vv">Dum in extremis ageres, ut animam deponeres,</p>
<p class="c_v">Dum hanc vitam desereres ut ad limbum descenderes,</p>
<p class="c_v">Volens viam ostendere per quam debemus pergere,</p>
<p class="c_v">Volens cunctos instruere, qui facti sunt de pulvere,</p>
<p class="c_v">Volens illum ostendere qui potest nos defendere,</p>
<p class="c_n">145</p><p class="vv">In quo debent considere, qui mortem debent capere;</p>
<p class="c_v">Tuum sacratum Spiritum, tuo patri sanctissimo,</p>
<p class="c_v">Commendasti per gemitum, sermone devotissimo dicens:</p>
<p class="c_v">Pater in manus tuas, commendo spiritum meum.</p>
<p class="c_v">Et inclinato capite, fixus in crucis stipite,</p>
<p class="c_n">150</p><p class="vv">Acriter cruentato te, turpiter et indebite</p>
<p class="c_v">Tu emisisti spiritum, et orbis talem fremitum,</p>
<p class="c_v">Quod quisque per circuitum tuum percepit obitum.</p>
<p class="c_v">Ut cuncta fletum facerent, et elementa tremerent</p>
<p class="c_v">Ut saxu se dirumperent et sepulchra se panderent,</p>
<p class="c_n">155</p><p class="vv">Ut terremotus fieret, velum templi se scinderet,</p>
<p class="c_v">Ut luna retro cederet, solque contenebresceret,</p>
<p class="c_v">Ut mundus ingemisceret, et natura flens diceret:</p>
<p class="c_v">Ego lugens deficio, vel Deo inest passio.</p>
<p class="c_t">oratio</p>
<p class="c_v">O mors, mors lacrimabilis, super quam plorant omnia,</p>
<p class="c_n">160</p><p class="vv">O mors, mors lamentabilis, super quam flent innoxia,</p>
<p class="c_v">O mors, mors ammirabilis, qua suscitantur mortui,</p>
<p class="c_v">O mors, mors amicabilis, qua exaltantur strenui,</p>
<p class="c_v">O mors sacra, mors nobilis, per quam delentur scelera,</p>
<p class="c_v">O mors pia, mors utilis, per quam donantur proemia;</p>
<p class="c_n">165</p><p class="vv">Praesta ut haec memoria, nos teneat continue,</p>
<p class="c_v">Et stimulet praecordia, corque pungat assidue,</p>
<p class="c_v">Ut menti lumen influat, et in agendis instruat,</p>
<p class="c_v">Ut nos a culpis eruat, et vitae donum tribuat.</p>
<p class="blank">&nbsp;</p>
<p class="c_t">7. canticum in Salve Regina</p>
<p class="c_n">1</p><p class="vv">Salve virgo virginum, stella matutina,</p>
<p class="c_v">Sordidorum criminum vera medicina,</p>
<p class="c_v">Consolatrix hominum qui sunt in ruina,</p>
<p class="c_v">O vere peccaminum vera draconina.</p>
<p class="c_n">2</p><p class="vv">Regina regnantium, virgo puellaris,</p>
<p class="c_v">Peperisti filium, mater singularis,</p>
<p class="c_v">Sacratum pallacium dei convocaris,</p>
<p class="c_v">Divinum auxilium nobis largiaris.</p>
<p class="c_n">3</p><p class="vv">Fons Misericordiae dici meruisti</p>
<p class="c_v">Atque mater gratiae que concepisti</p>
<p class="c_v">Summum regem gloriae quem peperisti,</p>
<p class="c_v">Largitorem veniae mundo contulisti.</p>
<p class="c_n">4</p><p class="vv">Vita via veritas est de terra nata</p>
<p class="c_v">Et tua virginitas restat illibata,</p>
<p class="c_v">Nam tua humilitas fuit operata</p>
<p class="c_v">Quod in te divinitas esset incarnata.</p>
<p class="c_n">5</p><p class="vv">Dulcedo dulcedinis fructus benedictus</p>
<p class="c_v">Ventris tui virginis, Agnus Dei dictus</p>
<p class="c_v">Cuius unda sanguinis, unda derelictus</p>
<p class="c_v">Totus labe criminis est et demon victus.</p>
<p class="c_n">6</p><p class="vv">Et spes nostra solida est virgo Maria,</p>
<p class="c_v">Virga Iesse florida ut in Isaya</p>
<p class="c_v">Rore coeli madida de prophetia (?)</p>
<p class="c_v">Pulchra ut nix, candida mater Dei pia.</p>
<p class="c_n">7</p><p class="vv">Salve lux fidelium fulgens ut aurora</p>
<p class="c_v">Quae es supra lilium pulchra et decora,</p>
<p class="c_v">Omne quod est noxium tolle sine mora</p>
<p class="c_v">Et Dei auxilium pro nobis implora.</p>
<p class="c_n">8</p><p class="vv">Ad te clamant miseri multum desolati,</p>
<p class="c_v">Nobis aperi aures pectoris sacrati</p>
<p class="c_v">Ut a fauce inferi per te liberati,</p>
<p class="c_v">Consequamur liberi viam tui nati.</p>
<p class="c_n">9</p><p class="vv">Clamamus devotius ad te sospirantes</p>
<p class="c_v">Et affetuosius te pie precantes:</p>
<p class="c_v">Dele quod miserius male cogitantes</p>
<p class="c_v">Gessemus exterius opere peccantes.</p>
<p class="c_n">10</p><p class="vv">Exules exilio omnes sumus dati,</p>
<p class="c_v">Pro parentum vitio gloria privati,</p>
<p class="c_v">Paradisi gaudio et exhorbitati</p>
<p class="c_v">Tuo beneficio sumus separati,</p>
<p class="c_n">11</p><p class="vv">Filii suspiriis prodere coguntur</p>
<p class="c_v">Mundi pro miseria per quam involuntur,</p>
<p class="c_v">Ad damnata vitia saepe dilabuntur,</p>
<p class="c_v">Sed misericordia tua fulciuntur.</p>
<p class="c_n">12</p><p class="vv">Evae lapsus intulit damnum desperatum</p>
<p class="c_v">Et a nobis abstulit gaudium beatum,</p>
<p class="c_v">Ut post Evam contulit virgini incarnatum</p>
<p class="c_v">Quomodo mortem sustulit, diluit peccatum.</p>
<p class="c_n">13</p><p class="vv">Ad te clamant iugiter tui famulantes</p>
<p class="c_v">Et in te fideliter omnes suspirantes</p>
<p class="c_v">Iuvamen tuum humiliter implorantes,</p>
<p class="c_v">Quos misericorditer audias clamantes.</p>
<p class="c_n">14</p><p class="vv">Suspiramus fletibus nostris pro peccatis</p>
<p class="c_v">Et multis gemitibus per hos perpetratis,</p>
<p class="c_v">Sed in te confidimus, mater pietatis,</p>
<p class="c_v">Vere penitentibus veniam da gratis.</p>
<p class="c_n">15</p><p class="vv">Gementes recolimus mala retro acta,</p>
<p class="c_v">Quae iniqua gessimus mente non coacta,</p>
<p class="c_v">Sed in te confidimus Maria intacta,</p>
<p class="c_v">Ut a te quae petimus sint in nobis facta.</p>
<p class="c_n">16</p><p class="vv">Et flentes doloribus mente verecunda,</p>
<p class="c_v">Lumen nostris cordibus infunde facunda,</p>
<p class="c_v">Viciorum sordibus benigne munda</p>
<p class="c_v">Iunge nos coelestibus Maria iucunda.</p>
<p class="c_n">17</p><p class="vv">In hac valle miseriae multum tenebrosa</p>
<p class="c_v">Hominum sunt genera multum foedosa</p>
<p class="c_v">Nam eorum opera sunt contagiosa,</p>
<p class="c_v">Propter facta scelera et opprobriosa.</p>
<p class="c_n">18</p><p class="vv">Lacrymarum rivuli omnino prosunt aquae,</p>
<p class="c_v">Cum senes et parvuli et plebs unaquaque</p>
<p class="c_v">Timeant quod emuli quaerant circumquaque</p>
<p class="c_v">Et fratres huius seculi trahunt usquequaque.</p>
<p class="c_n">19</p><p class="vv">Eia ergo digne ad nostras mentes</p>
<p class="c_v">Atque lapsus erige, conforta trementes,</p>
<p class="c_v">Et errantes corrige te pie quaerentes,</p>
<p class="c_v">Miseros nos dirige in te confidentes.</p>
<p class="c_n">20</p><p class="vv">Advocata libera coram Salvatore</p>
<p class="c_v">Postulare propera consueto more,</p>
<p class="c_v">Et pro gente misera benigno favore</p>
<p class="c_v">Natum tuum mitiga materno amore.</p>
<p class="c_n">21</p><p class="vv">Illos pios oculos et misericordes</p>
<p class="c_v">Converte ad famulos in bono discordes</p>
<p class="c_v">Et ad mala sedulos fortius concordes:</p>
<p class="c_v">Nostre carnis stimulos deleas et sordes.</p>
<p class="c_n">22</p><p class="vv">Et Iesum unigenitum fructum benedictum</p>
<p class="c_v">Monstra nobis inclitum pium et non fictum,</p>
<p class="c_v">Per quam genus perditum a Deo in aevum victum</p>
<p class="c_v">Natum in interitum revixit invictum.</p>
<p class="c_n">23</p><p class="vv">Ventris tui viscera Iesum portaverunt,</p>
<p class="c_v">Et beata ubera ipsum lactaverunt,</p>
<p class="c_v">Cui Iudei vulnera dira intulerunt,</p>
<p class="c_v">Et ipsum post verbera cruci tradiderunt.</p>
<p class="c_n">24</p><p class="vv">Nobis post exilium benigne ostende,</p>
<p class="c_v">Iesum tuum filium et nobis impende,</p>
<p class="c_v">Verum patrocinium et maternum extende,</p>
<p class="c_v">Cum ad iudicium erimus defende.</p>
<p class="c_n">25</p><p class="vv">Clementia summae bonitatis</p>
<p class="c_v">Adonay filia, flos virginitatis,</p>
<p class="c_v">Damnatorum venia mater pietatis,</p>
<p class="c_v">Virginum leticia, stola charitatis.</p>
<p class="c_n">26</p><p class="vv">O pia piissima regina caelorum,</p>
<p class="c_v">Omnium digna ditissima Dei saeculorum,</p>
<p class="c_v">Virgo prudentissima, gemma confessorum,</p>
<p class="c_v">Atque iocundissima laus apostolorum.</p>
<p class="c_n">27</p><p class="vv">O dulcis dulcissima super fava melle,</p>
<p class="c_v">Columba castissima carens omni felle,</p>
<p class="c_v">Mater benignissima iuxta nostrum velle,</p>
<p class="c_v">Cuncta faeditissima e nobis repelle.</p>
<p class="c_n">28</p><p class="vv">Maria eximia natum deprecare</p>
<p class="c_v">Et quicunque omnia haec vult recitare</p>
<p class="c_v">In tui memoria et te collaudare,</p>
<p class="c_v">Dignetur in gloria sua collocare.</p>
<p class="blank">&nbsp;</p>
<p class="c_t">8. corona beatae Mariae Virginis</p>
<p class="c_n">1</p><p class="vv">Gaude virgo Maria mater Christi,</p>
<p class="c_v">Quae per aurem concepisti,</p>
<p class="c_v">Gabrielo nuntio.</p>
<p class="c_v">Iesus fructus ventris tui,</p>
<p class="c_v">Per te detur nobis frui</p>
<p class="c_v">In perenni gaudio.</p>
<p class="c_v">Mediatrix Dei et hominum,</p>
<p class="c_v">Tu digne magnificas Dominum,</p>
<p class="c_v">Quae sola concepisti filium,</p>
<p class="c_v">Qui est vera salus humilium:</p>
<p class="c_v">Hinc omnium Deum quaerentium</p>
<p class="c_v">Generatio te beatam dicere</p>
<p class="c_v">Et devote salutare debet dicens: Ave Maria etc.</p>
<p class="c_n">2</p><p class="vv">Gaude quia Deo plena</p>
<p class="c_v">Peperisti sine poena</p>
<p class="c_v">Cum pudoris lilio. Iesus fructus etc.</p>
<p class="c_v">Alma redemptoris mater eximia,</p>
<p class="c_v">Qui tua egressus est claustra virginea,</p>
<p class="c_v">Cum his pacificus factus est incola,</p>
<p class="c_v">A quibus dura perpessus est verbera,</p>
<p class="c_v">Unde digna est, Virgo puerpera,</p>
<p class="c_v">Ut omnis creatura te veneretur,</p>
<p class="c_v">Et benedicat dicens: Ave Maria etc.</p>
<p class="c_n">3</p><p class="vv">Gaude quia tui nati,</p>
<p class="c_v">Quem dolebas mortem pati,</p>
<p class="c_v">Fulget resurrectio. Iesus fructus etc.</p>
<p class="c_v">Regina coeli laetare cum iubilo,</p>
<p class="c_v">Nam qui pendebat in crucis patibulo,</p>
<p class="c_v">Surrexit vere summo diluculo,</p>
<p class="c_v">Omni ablato, contemptus obbrobrio;</p>
<p class="c_v">Unde digno omnis homo cum gaudio</p>
<p class="c_v">Digne congratulari et benedicere debet dicens: Ave Maria etc.</p>
<p class="c_n">4</p><p class="vv">Gaude Christo ascendente,</p>
<p class="c_v">Et in coelum te vidente</p>
<p class="c_v">Motu fertur proprio. Iesu etc.</p>
<p class="c_v">Imperatrix et mundi domina,</p>
<p class="c_v">Tuus natus cum quanta gloria</p>
<p class="c_v">Nostrae carnis sumpta materia</p>
<p class="c_v">Capta praeda conscendit ethera,</p>
<p class="c_v">Hinc os cordis plenum letitia,</p>
<p class="c_v">Et lingua nostra exultatione,</p>
<p class="c_v">Te collaudat et benedicat dicens: Ave Maria etc.</p>
<p class="c_n">5</p><p class="vv">Gaude quae post Christum scandis</p>
<p class="c_v">Et est honor tibi grandis,</p>
<p class="c_v">In coeli palatio. Iesus fructus etc.</p>
<p class="c_v">Advocata miserorum</p>
<p class="c_v">Ad te sunt oculi servorum,</p>
<p class="c_v">Te assumpsit rex coelorum</p>
<p class="c_v">Super choros angelorum,</p>
<p class="c_v">Ubi coetus beatorum</p>
<p class="c_v">Te digne veneratur</p>
<p class="c_v">Et benedicit in aeternum dicens: Ave Maria etc.</p>
<p class="c_n">6</p><p class="vv">Gaude virgo mater Christi,</p>
<p class="c_v">Quae per aurem concepisti</p>
<p class="c_v">Gabriele nuntio.</p>
<p class="c_v">Gaude quia Deo plena</p>
<p class="c_v">Peperisti sine poena</p>
<p class="c_v">Cum pudoris lilio.</p>
<p class="c_v">Gaude quia magi dona</p>
<p class="c_v">Tuo nato ferunt bona,</p>
<p class="c_v">Quem tenes in gremio.</p>
<p class="c_v">Gaude quia tui nati</p>
<p class="c_v">Quem dolebas mortem pati</p>
<p class="c_v">Fulget resurrectio.</p>
<p class="c_v">Gaude Christo ascendente</p>
<p class="c_v">Et in coelum te vidente</p>
<p class="c_v">Motu fertur proprio.</p>
<p class="c_v">Gaude virgo quam commisit</p>
<p class="c_v">Servis suis quibus misit</p>
<p class="c_v">Paraclitum quem promisit.</p>
<p class="c_v">Sanctorum collegio.</p>
<p class="c_v">Gaude quae post Christum scandis</p>
<p class="c_v">Et est honor tibi grandis</p>
<p class="c_v">In coeli palatio.</p>
<p class="c_v">Ubi fructus ventris tui</p>
<p class="c_v">Per te nobis datur frui</p>
<p class="c_v">In perenni gaudio.</p>
<p class="blank">&nbsp;</p>
<p class="c_t">9. laus B. Virginis</p>
<p class="c_n">1</p><p class="vv">Ave coeleste lilium,</p>
<p class="c_v">Ave rosa speciosa,</p>
<p class="c_v">Ave mater humilium</p>
<p class="c_v">Superis imperiosa,</p>
<p class="c_v">Deitatis triclinium,</p>
<p class="c_v">Hac in valle lacrymarum</p>
<p class="c_v">Da robur fer auxilium</p>
<p class="c_v">O excusatrix culparum.</p>
<p class="c_n">2</p><p class="vv">Virgo pia sine pare,</p>
<p class="c_v">Gabriele nuntiante</p>
<p class="c_v">Quae meruisti portare</p>
<p class="c_v">Christum, flatu sacro flante.</p>
<p class="c_v">Virgo partum post et ante,</p>
<p class="c_v">Refugium singulare</p>
<p class="c_v">Hac in vita vacillante</p>
<p class="c_v">Tuos servos consolare.</p>
<p class="c_n">3</p><p class="vv">Ecce stupet humanitas,</p>
<p class="c_v">Quod sis Virgo puerpera:</p>
<p class="c_v">Scire nequit fragilitas</p>
<p class="c_v">Tantae virtutis opera.</p>
<p class="c_v">Fides transcendens aetera,</p>
<p class="c_v">Confitetur et veritas,</p>
<p class="c_v">Ex te, mater Christifera,</p>
<p class="c_v">Carnem sumpsit Divinitas.</p>
<p class="c_n">4</p><p class="vv">Mater natum, Patrem nata</p>
<p class="c_v">Stella solem genuisti,</p>
<p class="c_v">Increatum res creata,</p>
<p class="c_v">Fontem rivus emisisti.</p>
<p class="c_v">Vas figulum peperisti</p>
<p class="c_v">Virgo manens illibata,</p>
<p class="c_v">Per te nobis, mater Christi,</p>
<p class="c_v">Est perdita vita data.</p>
<p class="c_n">5</p><p class="vv">Almissima sunt viscera,</p>
<p class="c_v">Quae Domini sunt conclave.</p>
<p class="c_v">Sanctissima sunt ubera</p>
<p class="c_v">Quae suxit et lac suave</p>
<p class="c_v">Quo lactatur. Mater ave,</p>
<p class="c_v">Quae regnans super sidera,</p>
<p class="c_v">Perpetuae mortis a vae</p>
<p class="c_v">Nos et a malo libera.</p>
<p class="c_n">6</p><p class="vv">Rosa decens, rosa munda,</p>
<p class="c_v">Rosa recens sine spina,</p>
<p class="c_v">Rosa florens et secunda</p>
<p class="c_v">Rosa gratia divina</p>
<p class="c_v">Facta coelorum regina</p>
<p class="c_v">Non est nec erit secunda</p>
<p class="c_v">Tibi, rei medicina,</p>
<p class="c_v">Nostris coeptis obsecunda.</p>
<p class="c_n">7</p><p class="vv">In scripturis figurata</p>
<p class="c_v">Multis locis ostenderis,</p>
<p class="c_v">Aenigmatibus monstrata</p>
<p class="c_v">Sacris ut patet litteris,</p>
<p class="c_v">Testamentorum veteris</p>
<p class="c_v">Et novi iure praelata</p>
<p class="c_v">Mulieribus caeteris</p>
<p class="c_v">Super omnes elevata.</p>
<p class="c_n">8</p><p class="vv">Ante mundi originem</p>
<p class="c_v">Te Dominus ordinavit</p>
<p class="c_v">Dum coeli latitudinem</p>
<p class="c_v">Sapienter fabricavit.</p>
<p class="c_v">Ex tunc sancta mente cavit</p>
<p class="c_v">Per te Matrem et Virginem</p>
<p class="c_v">Protoplasti, qui peccavit,</p>
<p class="c_v">Expirare voraginem.</p>
<p class="c_n">9</p><p class="vv">Gaude Virgo Mater gaude,</p>
<p class="c_v">Per te mundus restauratur</p>
<p class="c_v">Cum civibus coeli plaude</p>
<p class="c_v">Quia honor tibi datur.</p>
<p class="c_v">Decus decenter salvatur</p>
<p class="c_v">Tibi maius omni laude</p>
<p class="c_v">Quia per te liberatur</p>
<p class="c_v">Omnis homo fracta fraude.</p>
<p class="c_n">10</p><p class="vv">Rigans mundum novo rore</p>
<p class="c_v">Nova prolis novitate,</p>
<p class="c_v">Nova facis, novo more</p>
<p class="c_v">Cuncta mira claritate</p>
<p class="c_v">Ex divina bonitate</p>
<p class="c_v">Fons ascendens in honore</p>
<p class="c_v">Rigans terram charitate</p>
<p class="c_v">Dei crescens in amore.</p>
<p class="c_n">11</p><p class="vv">Arbor et lignum vitale</p>
<p class="c_v">In Paradisi medio</p>
<p class="c_v">Plantaris spirituale</p>
<p class="c_v">Cuius fructus fruitio</p>
<p class="c_v">Replet omnia gaudio.</p>
<p class="c_v">Nunquam fuit nec est tale,</p>
<p class="c_v">Nec deerit procul dubio</p>
<p class="c_v">Lignum ita commodale.</p>
<p class="c_n">12</p><p class="vv">Casta Virgo, te fluvius</p>
<p class="c_v">Volu platis irrigavit</p>
<p class="c_v">Paradisi, dum filius</p>
<p class="c_v">Dei corpus habitavit</p>
<p class="c_v">Tuum; terra nunc donavit</p>
<p class="c_v">Nostra fructum uberius,</p>
<p class="c_v">Et naturam reformavit</p>
<p class="c_v">Nostram Deus in melius.</p>
<p class="c_n">13</p><p class="vv">In Paradiso posuit</p>
<p class="c_v">Deus hominem filium,</p>
<p class="c_v">Suum custodem posuit</p>
<p class="c_v">Tuum corpus egregium,</p>
<p class="c_v">Per Gabrielem nuntium</p>
<p class="c_v">Dum visitare voluit,</p>
<p class="c_v">Redemptorem eximium</p>
<p class="c_v">Nobis eum exhibuit.</p>
<p class="c_n">14</p><p class="vv">Arcam Noe fabricavit</p>
<p class="c_v">Sed de lignis laevigatis</p>
<p class="c_v">Fabricatam subintravit</p>
<p class="c_v">Cum uxore et cum natis.</p>
<p class="c_v">De parentibus beatis</p>
<p class="c_v">Sibi matrem te formavit</p>
<p class="c_v">Dominus et a peccatis</p>
<p class="c_v">Te subintrans conservavit.</p>
<p class="c_n">15</p><p class="vv">Pactum suum antiquitus</p>
<p class="c_v">Deus promisit Patribus,</p>
<p class="c_v">Arcum suum divinitus</p>
<p class="c_v">Ostendendum in nubibus,</p>
<p class="c_v">Qui foederis est omnibus</p>
<p class="c_v">Signum promissum coelitus.</p>
<p class="c_v">A Deo pax hominibus</p>
<p class="c_v">Datur in eo penitus.</p>
<p class="c_n">16</p><p class="vv">Labor et timor fugiunt</p>
<p class="c_v">Arcu monstrato foederis;</p>
<p class="c_v">Spes et gaudium veniunt</p>
<p class="c_v">Peccatoribus miseris,</p>
<p class="c_v">Qui de reatu sceleris</p>
<p class="c_v">Flentes arcum conspiciunt,</p>
<p class="c_v">Per promissum de superis</p>
<p class="c_v">Se consolatos sentiunt.</p>
<p class="c_n">17</p><p class="vv">Est in arcu caeruleus</p>
<p class="c_v">Color, qui virginitatis</p>
<p class="c_v">Typum gerit: et rubens</p>
<p class="c_v">Etiam qui charitatis</p>
<p class="c_v">Formam notat; puritatis</p>
<p class="c_v">Tuae demonstrat aqueus</p>
<p class="c_v">Notam, et humilitatis</p>
<p class="c_v">Quam elegit in te Deus.</p>
<p class="c_n">18</p><p class="vv">Nubibus coeli cerneris</p>
<p class="c_v">Arcus, quae nos illuminas</p>
<p class="c_v">Refulgens morum miseris</p>
<p class="c_v">Exempla cunctis seminas.</p>
<p class="c_v">Haereses omnes terminas,</p>
<p class="c_v">Et haereticos conteris,</p>
<p class="c_v">In Christo quando geminas</p>
<p class="c_v">Naturas simul congeris.</p>
<p class="c_n">19</p><p class="vv">Arcus insuperabilis,</p>
<p class="c_v">Arcus potens, arcus fortis,</p>
<p class="c_v">Arcus dulcis, amabilis,</p>
<p class="c_v">Arcus patens coeli portis.</p>
<p class="c_v">Post praesentis metam mortis</p>
<p class="c_v">Nobis inevitabilis,</p>
<p class="c_v">Fac consortes tuae sortis</p>
<p class="c_v">Nos Virgo venerabilis.</p>
<p class="c_n">20</p><p class="vv">Dominus Iacob somnio</p>
<p class="c_v">Scalam vidit contingentem</p>
<p class="c_v">Coelum: cuius confinio</p>
<p class="c_v">Deum vidit innitentem,</p>
<p class="c_v">Angelorum descendentem</p>
<p class="c_v">Coetum vidit. Promissio</p>
<p class="c_v">Terrae sanctae per potentem</p>
<p class="c_v">Datur et benedictio.</p>
<p class="c_n">21</p><p class="vv">O Maria figuraris</p>
<p class="c_v">Scala, sed scalam superas;</p>
<p class="c_v">Ab Angelo salutaris,</p>
<p class="c_v">Deum hominem generas.</p>
<p class="c_v">Super virtutes superas</p>
<p class="c_v">Per Angelos collocaris:</p>
<p class="c_v">Genus humanum liberas</p>
<p class="c_v">Ergo longe plus beatis.</p>
<p class="c_n">22</p><p class="vv">Mater tua virginitas</p>
<p class="c_v">Rubo montis ostenditur</p>
<p class="c_v">Oreb, cuius viriditas</p>
<p class="c_v">Per ardorem non uritur.</p>
<p class="c_v">Sic nec tua corrumpitur</p>
<p class="c_v">Virginalis integritas,</p>
<p class="c_v">Dum ventre tuo iungitur</p>
<p class="c_v">Humanitati Deitas.</p>
<p class="c_n">23</p><p class="vv">In vase manna positum</p>
<p class="c_v">Ut servetur, legitur</p>
<p class="c_v">Israelitis traditum,</p>
<p class="c_v">Neque vas manna frangitur.</p>
<p class="c_v">In te Christus concipitur,</p>
<p class="c_v">Virgo, per sanctum spiritum,</p>
<p class="c_v">Neque tuae minuitur</p>
<p class="c_v">Virginitatis meritum.</p>
<p class="c_n">24</p><p class="vv">Nobis manna mirificum</p>
<p class="c_v">Servasti mirabiliter,</p>
<p class="c_v">Manna terminans typicum</p>
<p class="c_v">Figuratum veraciter,</p>
<p class="c_v">In se misericorditer</p>
<p class="c_v">Per illud manna caelicum,</p>
<p class="c_v">Quod dabatur communiter</p>
<p class="c_v">Israel in viaticum.</p>
<p class="c_n">25</p><p class="vv">Vetustum manna novitas</p>
<p class="c_v">Tuae gratiae terminat</p>
<p class="c_v">Figurarum antiquitas</p>
<p class="c_v">Fugit et lux illuminat</p>
<p class="c_v">Nova, quos lex discriminat</p>
<p class="c_v">Nova. Cessat obscuritas,</p>
<p class="c_v">Purgat, mundat, eliminat</p>
<p class="c_v">Antiqua nova claritas.</p>
<p class="c_n">26</p><p class="vv">Summus artifex omnium</p>
<p class="c_v">Te providit vas nobile,</p>
<p class="c_v">Vas dignum, vas egregium,</p>
<p class="c_v">Vas gratum, vas laudabile,</p>
<p class="c_v">Vas cunctis venerabile,</p>
<p class="c_v">Famulis ut edulium</p>
<p class="c_v">Ministres delectabile,</p>
<p class="c_v">Panemque coeli civium.</p>
<p class="c_n">27</p><p class="vv">Tu ministras hominibus</p>
<p class="c_v">Verum panem angelorum,</p>
<p class="c_v">Tuis natum visceribus</p>
<p class="c_v">Pro salute peccatorum.</p>
<p class="c_v">Hic est panis viatorum,</p>
<p class="c_v">Qui non est dandus canibus,</p>
<p class="c_v">Qui est salus miserorum,</p>
<p class="c_v">Praestans omnibus panibus.</p>
<p class="c_n">28</p><p class="vv">Ecce panis dulcissimus,</p>
<p class="c_v">Ecce panis amplectendus,</p>
<p class="c_v">Ecce panis pinguissimus,</p>
<p class="c_v">Ecce panis diligendus,</p>
<p class="c_v">Ecce panis recolendus,</p>
<p class="c_v">Ecce panis praeoptimus</p>
<p class="c_v">Ecce panis praeferendus.</p>
<p class="c_v">Et prae cunctis gratissimus.</p>
<p class="c_n">29</p><p class="vv">Cibus iste nos reficit,</p>
<p class="c_v">Recreat et regenerat,</p>
<p class="c_v">Et sibi mentem allicit,</p>
<p class="c_v">Dirigit et confoederat,</p>
<p class="c_v">Omne bonum exaggerat</p>
<p class="c_v">Et omne malum abiicit,</p>
<p class="c_v">Vincit, regnat, et imperat</p>
<p class="c_v">Auget, alit et perficit.</p>
<p class="c_n">30</p><p class="vv">Vivus panis et vitalis</p>
<p class="c_v">Via, veritas et vita,</p>
<p class="c_v">Est hic panis immortalis</p>
<p class="c_v">Et bonitas infinita.</p>
<p class="c_v">Quo refulget praemonita</p>
<p class="c_v">Nova sponsa spiritalis,</p>
<p class="c_v">Synagoga definita</p>
<p class="c_v">Perit, et umbra legalis.</p>
<p class="c_n">31</p><p class="vv">Manna cessat et caelitus</p>
<p class="c_v">Nobis panis proponitur;</p>
<p class="c_v">Panis vere vivificus</p>
<p class="c_v">Nobis de coelo mittitur.</p>
<p class="c_v">Christianis conceditur</p>
<p class="c_v">Solis panis hic mysticus,</p>
<p class="c_v">Quibus communis traditur</p>
<p class="c_v">Verus panis angelicus.</p>
<p class="c_n">32</p><p class="vv">Beatus tabernaculo</p>
<p class="c_v">Moyses virgam posuit</p>
<p class="c_v">Aaron sed pro titulo</p>
<p class="c_v">Sacerdotis: quae fronduit,</p>
<p class="c_v">Floruit, fructum habuit,</p>
<p class="c_v">Evidenti miraculo</p>
<p class="c_v">Sacerdotis obtinuit</p>
<p class="c_v">Ius Aaron in populo.</p>
<p class="c_n">33</p><p class="vv">Ecce valde mirabilis</p>
<p class="c_v">Res et miranda novitas:</p>
<p class="c_v">Floret siccitas sterilis,</p>
<p class="c_v">Gignit sicca sterilitas.</p>
<p class="c_v">Parturit virgae siccitas,</p>
<p class="c_v">Fructum profert, et fertilis</p>
<p class="c_v">Efficitur sterilitas.</p>
<p class="c_v">Non fuit ante similis.</p>
<p class="c_n">34</p><p class="vv">Notat virga florigera,</p>
<p class="c_v">Quae naturae non opere</p>
<p class="c_v">Efficitur fructifera,</p>
<p class="c_v">Sed puro Dei munere,</p>
<p class="c_v">Quod debebas concipere,</p>
<p class="c_v">Virga nova puerpera</p>
<p class="c_v">Novumque fructum parere,</p>
<p class="c_v">Post partum Virgo libera.</p>
<p class="c_n">35</p><p class="vv">Ergo vere Virgo parens,</p>
<p class="c_v">Germinasti campi florem,</p>
<p class="c_v">Dei Patris Verbum parens,</p>
<p class="c_v">Mundis paris Salvatorem,</p>
<p class="c_v">Puritatisque decorem,</p>
<p class="c_v">Non amittis, sorde carens</p>
<p class="c_v">Charitatis fundens rorem,</p>
<p class="c_v">Quo rigatur mundus arens.</p>
<p class="c_n">36</p><p class="vv">De Iacob exoritura</p>
<p class="c_v">Nova stella praedicitur,</p>
<p class="c_v">Ex Israel nascitura</p>
<p class="c_v">Virga nobis ostenditur,</p>
<p class="c_v">Per quam Moab percutitur.</p>
<p class="c_v">Te praesignat haec figura,</p>
<p class="c_v">De qua Virga producitur</p>
<p class="c_v">Christus, mirante natura.</p>
<p class="c_n">37</p><p class="vv">Ista stella clarissima,</p>
<p class="c_v">Quam non violat radius,</p>
<p class="c_v">Luce nitens purissima,</p>
<p class="c_v">Crystallo fulgens clarius,</p>
<p class="c_v">Te significat verius,</p>
<p class="c_v">Virgo semper castissima,</p>
<p class="c_v">Quam non violat filius,</p>
<p class="c_v">Nascens ex te mundissima.</p>
<p class="c_n">38</p><p class="vv">Consurgens Virgo florida</p>
<p class="c_v">Israel prophetiae,</p>
<p class="c_v">Promissa Virga nitida,</p>
<p class="c_v">Dicens Virga mystice.</p>
<p class="c_v">Egrediens de radice</p>
<p class="c_v">Iesse, potens et valida.</p>
<p class="c_v">Florem profers mirifice,</p>
<p class="c_v">Virgo materque gravida.</p>
<p class="c_n">39</p><p class="vv">Tu es virga, tu es stella,</p>
<p class="c_v">Tu es gratiae fluvius,</p>
<p class="c_v">Deitatis munda cella,</p>
<p class="c_v">Genitrix cuius Filius</p>
<p class="c_v">Flos dicitur et radius,</p>
<p class="c_v">Charitatis fundens mella</p>
<p class="c_v">Caelo lucens superius,</p>
<p class="c_v">Mundum servens a procella.</p>
<p class="c_n">40</p><p class="vv">Ave virgo fertilior,</p>
<p class="c_v">Universis arboribus.</p>
<p class="c_v">Ave, stella fulgidior</p>
<p class="c_v">Universis sideribus</p>
<p class="c_v">Factis, dictis virtutibus</p>
<p class="c_v">Universis praestantior;</p>
<p class="c_v">Creaturis hominibus</p>
<p class="c_v">Custos et quies tutior.</p>
<p class="c_n">41</p><p class="vv">Tu Gedeonis rorida</p>
<p class="c_v">Concha coelestis diceris,</p>
<p class="c_v">Rore manans et fluida</p>
<p class="c_v">Lana compressa velleris.</p>
<p class="c_v">Divini dono muneris</p>
<p class="c_v">Tu semper manens madida:</p>
<p class="c_v">Solatium das miseris;</p>
<p class="c_v">Sed terra manet arida.</p>
<p class="c_n">42</p><p class="vv">Verus coelestis fluminis</p>
<p class="c_v">Tuam concham munditiae</p>
<p class="c_v">Ros replevit, dum numinis</p>
<p class="c_v">Sacris munere gratiae,</p>
<p class="c_v">Plena solis iustitiae,</p>
<p class="c_v">Mater Dei et hominis</p>
<p class="c_v">Fis, flore pudicitiae</p>
<p class="c_v">Vernans matris et virginis.</p>
<p class="c_n">43</p><p class="vv">Implevit domum Domini</p>
<p class="c_v">Superni Regis gloria,</p>
<p class="c_v">Suo sacratam nomini,</p>
<p class="c_v">Salomonis industria.</p>
<p class="c_v">Dum te superna gratia</p>
<p class="c_v">Gabrielis affamini</p>
<p class="c_v">Parentem, Virgo Maria</p>
<p class="c_v">Replet dicatam numini.</p>
<p class="c_n">44</p><p class="vv">Notat hic Dei filium,</p>
<p class="c_v">Salomon Rex pacificus,</p>
<p class="c_v">Qui fecit thronum regium,</p>
<p class="c_v">Ut hic artifex coelicus.</p>
<p class="c_v">Et nuntius angelicus</p>
<p class="c_v">Praeparavit hospitium,</p>
<p class="c_v">Nostrae salutis pisticus</p>
<p class="c_v">Verum deferens gaudium.</p>
<p class="c_n">45</p><p class="vv">Maria mater gratiae,</p>
<p class="c_v">Mater et fons bonitatis,</p>
<p class="c_v">Mater misericordiae,</p>
<p class="c_v">Fons et fomes pietatis,</p>
<p class="c_v">Triclinium Deitatis,</p>
<p class="c_v">Mater solis iustitiae,</p>
<p class="c_v">Perpetuae claritatis</p>
<p class="c_v">Confers lumen, et gloriae.</p>
<p class="c_n">46</p><p class="vv">Uxor Nabal cum Davide</p>
<p class="c_v">Pacem, datis muneribus,</p>
<p class="c_v">Nabal reformat solide</p>
<p class="c_v">Benignissimis precibus,</p>
<p class="c_v">Licet Nabal sermonibus,</p>
<p class="c_v">Dictis factisque stolide,</p>
<p class="c_v">Meruisset doloribus</p>
<p class="c_v">Vitam finire turbide.</p>
<p class="c_n">47</p><p class="vv">Larga Nabal convivia</p>
<p class="c_v">Suo faciens tonsori,</p>
<p class="c_v">Quaerendo temporalia,</p>
<p class="c_v">Gulae vacans et honori,</p>
<p class="c_v">Comparatur peccatori,</p>
<p class="c_v">Dei danti convitia</p>
<p class="c_v">Servis: unde morte mori</p>
<p class="c_v">Debent propter haec vitia.</p>
<p class="c_n">48</p><p class="vv">Iste desiderabilis</p>
<p class="c_v">Vultu David gratiosus,</p>
<p class="c_v">Rex nulli comparabilis,</p>
<p class="c_v">Manu fortis, bellicosus,</p>
<p class="c_v">Clemens, pius, amorosus,</p>
<p class="c_v">Christus est immutabilis,</p>
<p class="c_v">Qui semper est gloriosus</p>
<p class="c_v">In sanctis et mirabilis.</p>
<p class="c_n">49</p><p class="vv">Et tu Abigail sapiens</p>
<p class="c_v">David deferens munera,</p>
<p class="c_v">Nabal et David faciens</p>
<p class="c_v">Precibus tuis foedera.</p>
<p class="c_v">Dum pia lactis ubera</p>
<p class="c_v">Christo dedisti nutriens,</p>
<p class="c_v">Hinc peccatoris scelera</p>
<p class="c_v">Tuis mentis leniens.</p>
<p class="c_n">50</p><p class="vv">Regina Virgo regia,</p>
<p class="c_v">De genere David Regis</p>
<p class="c_v">Dei mater et filia,</p>
<p class="c_v">Christi parens, Christum regis</p>
<p class="c_v">Nostra mater, nostrae legis</p>
<p class="c_v">Gaudium et laetitia,</p>
<p class="c_v">Peccatoris fortis aegis,</p>
<p class="c_v">Decus, honor et gloria.</p>
<p class="c_n">51</p><p class="vv">In te sola spes figitur</p>
<p class="c_v">Omnis humani generis:</p>
<p class="c_v">Per te solam destruitur</p>
<p class="c_v">Adae peccatum veteris;</p>
<p class="c_v">Vitae portus es miseris,</p>
<p class="c_v">Per te salus acquiritur,</p>
<p class="c_v">Nescit reatum sceleris,</p>
<p class="c_v">Qui te devote sequitur.</p>
<p class="c_n">52</p><p class="vv">Bonum est ergo subdere</p>
<p class="c_v">Sese tuae servituti,</p>
<p class="c_v">Secundum te se regere,</p>
<p class="c_v">Disponendo se virtuti,</p>
<p class="c_v">Namque tui servi tuti</p>
<p class="c_v">Per te possunt ascendere</p>
<p class="c_v">Caelum, vitam assecuti,</p>
<p class="c_v">Tecum semper et vivere.</p>
<p class="c_n">53</p><p class="vv">Volens mundum saevitia</p>
<p class="c_v">Principis Assyriorum</p>
<p class="c_v">Subiicere, nefaria</p>
<p class="c_v">Manu collecta virorum,</p>
<p class="c_v">Magnam plebem Iudaeorum</p>
<p class="c_v">Obsedit in Bethulia;</p>
<p class="c_v">In mortem maestam eorum</p>
<p class="c_v">Mentem debacchans impia.</p>
<p class="c_n">54</p><p class="vv">Sancta Iudith pro populo</p>
<p class="c_v">Salvando se praeparavit,</p>
<p class="c_v">Nocte surgens de lectulo,</p>
<p class="c_v">Vocans Abram properavit;</p>
<p class="c_v">Holoferni praesentavit</p>
<p class="c_v">Se pro gentis periculo,</p>
<p class="c_v">Necans eum, liberavit</p>
<p class="c_v">Cives a mortis iaculo.</p>
<p class="c_n">55</p><p class="vv">Est civitas Bethulia,</p>
<p class="c_v">Quam obsidet dissensio,</p>
<p class="c_v">Daemonisque perfidia,</p>
<p class="c_v">Et haeresis deceptio:</p>
<p class="c_v">Coniuncta tuo filio,</p>
<p class="c_v">Nostra mater Ecclesia,</p>
<p class="c_v">Tuo tuta subsidio</p>
<p class="c_v">Munita tua gratia;</p>
<p class="c_n">56</p><p class="vv">Tu est Iudith pulcherrima,</p>
<p class="c_v">Quae liberas Ecclesiam,</p>
<p class="c_v">Holofernis accerrima</p>
<p class="c_v">Ut per divinam gratiam,</p>
<p class="c_v">Haeresisque perfidiam,</p>
<p class="c_v">Confutas ...</p>
<p class="c_v">Spem certissimam</p>
<p class="c_v">Fundens super familiam.</p>
<p class="c_n">57</p><p class="vv">Benignus sapientiae</p>
<p class="c_v">Spiritus et dulcedinis,</p>
<p class="c_v">Consilii, scientiae,</p>
<p class="c_v">Timoris, fortitudinis,</p>
<p class="c_v">Lumen divini numinis,</p>
<p class="c_v">Omnis genere gratiae</p>
<p class="c_v">Te replevit, ut hominis</p>
<p class="c_v">Causa sis indulgentiae.</p>
<p class="c_n">58</p><p class="vv">Edissa per connubium</p>
<p class="c_v">Assuero coniungitur.</p>
<p class="c_v">Thalam subit regium,</p>
<p class="c_v">Coronatur, praeficitur</p>
<p class="c_v">Cunctis. Vasti deponitur</p>
<p class="c_v">Amittit regni solium,</p>
<p class="c_v">Superba Vasti tollitur;</p>
<p class="c_v">Esther habet dominium.</p>
<p class="c_n">59</p><p class="vv">Notat Esther cor humile,</p>
<p class="c_v">Cor contritum humiliter,</p>
<p class="c_v">Cor dulce, cor amabile,</p>
<p class="c_v">Cor diligens veraciter,</p>
<p class="c_v">Cor contemplans sublimiter.</p>
<p class="c_v">Vasti notat cor fragile,</p>
<p class="c_v">Exaltans se perniciter,</p>
<p class="c_v">Superbum et indocile.</p>
<p class="c_n">60</p><p class="vv">Et Te quid est humilius</p>
<p class="c_v">Per cuncta mundi climata?</p>
<p class="c_v">Dulcius, amabilius,</p>
<p class="c_v">Destruens cuncta schismata?</p>
<p class="c_v">Te sacra probant dogmata</p>
<p class="c_v">Nil esse gratiosius;</p>
<p class="c_v">Sacra probant aenigmata</p>
<p class="c_v">Te nihil esse mundius.</p>
<p class="c_n">61</p><p class="vv">Designat Esther igitur,</p>
<p class="c_v">Te, qua nunquam humilior</p>
<p class="c_v">In creaturis legitur</p>
<p class="c_v">Fuisse, nec suavior,</p>
<p class="c_v">Pulchrior, amabilior,</p>
<p class="c_v">Dulcior nulla dicitur.</p>
<p class="c_v">Et propter hoc sublimior</p>
<p class="c_v">Esse nulla te noscitur.</p>
<p class="c_n">62</p><p class="vv">In Iudaeos invidia,</p>
<p class="c_v">Saevit Aman perversitas,</p>
<p class="c_v">Damnat eos perfidia</p>
<p class="c_v">Crudelisque dolositas.</p>
<p class="c_v">Mardochaei benignitas</p>
<p class="c_v">Esther scribit euprepia,</p>
<p class="c_v">Mutetur ut crudelitas</p>
<p class="c_v">Decreto Regis impia.</p>
<p class="c_n">63</p><p class="vv">Condolet Esther fratribus</p>
<p class="c_v">Totius sui generis,</p>
<p class="c_v">His auditis rumoribus:</p>
<p class="c_v">Regem adit, qui foederis,</p>
<p class="c_v">Signum dedit, pestiferis</p>
<p class="c_v">Morti datis complicibus;</p>
<p class="c_v">Damnatur Aman sceleris,</p>
<p class="c_v">Eius notis criminibus.</p>
<p class="c_n">64</p><p class="vv">Tu es Esther, perfidiam</p>
<p class="c_v">Aman reprimens graviter,</p>
<p class="c_v">Famulorum miseriam</p>
<p class="c_v">Exterminans benigniter,</p>
<p class="c_v">Regi summo feliciter,</p>
<p class="c_v">Desponsata per gratiam,</p>
<p class="c_v">Coronata perenniter,</p>
<p class="c_v">Regiam tenens potentiam.</p>
<p class="c_n">65</p><p class="vv">Vere notat inimicum,</p>
<p class="c_v">Aman humani generis,</p>
<p class="c_v">Dirum serpentem lubricum,</p>
<p class="c_v">Iure pulsum de superis,</p>
<p class="c_v">Condemnatum in inferis,</p>
<p class="c_v">Accusatorem iniquum,</p>
<p class="c_v">Quem tu calcas et conteris,</p>
<p class="c_v">Deum reddis pacificum.</p>
<p class="c_n">66</p><p class="vv">Sicut pupillam oculi,</p>
<p class="c_v">Servos servas servo Regis;</p>
<p class="c_v">Tu solamen es saeculi,</p>
<p class="c_v">Refugium tui gregis,</p>
<p class="c_v">Summa sponsa summi Regis,</p>
<p class="c_v">Caput conteris zabuli,</p>
<p class="c_v">Tu es verus liber legis,</p>
<p class="c_v">Arca tabernaculi.</p>
<p class="c_n">67</p><p class="vv">Flos vernalis, flos lilii,</p>
<p class="c_v">Flos florum, decus virginum</p>
<p class="c_v">Diceris, et auxilii</p>
<p class="c_v">Fons plenus, custos hominum:</p>
<p class="c_v">Cuius attraxit Dominum,</p>
<p class="c_v">Et Angelum consilii,</p>
<p class="c_v">Dulcis odor, ut terminum</p>
<p class="c_v">Nobis daret exilii.</p>
<p class="c_n">68</p><p class="vv">Ramum ferens virentibus,</p>
<p class="c_v">Ore columba proprio,</p>
<p class="c_v">Foliis fluctuantibus</p>
<p class="c_v">Generali diluvio,</p>
<p class="c_v">Quos turbarat undatio,</p>
<p class="c_v">Noe, natis, coniugibus,</p>
<p class="c_v">Refovit eos gaudio</p>
<p class="c_v">Salutis intuitibus.</p>
<p class="c_n">69</p><p class="vv">Una serpentem pertica</p>
<p class="c_v">Deserto tulit aeneum,</p>
<p class="c_v">Ut si intus vis toxica</p>
<p class="c_v">Quemquam laeserat Hebraeum,</p>
<p class="c_v">Sanaratur videns eum</p>
<p class="c_v">Ope Dei mirifica,</p>
<p class="c_v">Propellente vipereum</p>
<p class="c_v">Visus virtute Mystica.</p>
<p class="c_n">70</p><p class="vv">Columba tu simplicior</p>
<p class="c_v">Omni, tutrix humilium,</p>
<p class="c_v">Salus hominum tutior,</p>
<p class="c_v">Mundo tulisti gaudium,</p>
<p class="c_v">Enixa Dei Filium,</p>
<p class="c_v">Omni veneno fortior,</p>
<p class="c_v">Medicina peccantium</p>
<p class="c_v">Signo serpentis promptior.</p>
<p class="c_n">71</p><p class="vv">Tu es porta, quae clauditur,</p>
<p class="c_v">Apertionis nescia,</p>
<p class="c_v">De qua propheta loquitur,</p>
<p class="c_v">Hominum nulli pervia,</p>
<p class="c_v">Qua Dei sapientia</p>
<p class="c_v">Ingreditur, egreditur,</p>
<p class="c_v">Semota violentia,</p>
<p class="c_v">Per egressum non frangitur.</p>
<p class="c_n">72</p><p class="vv">Virginitas est ianua,</p>
<p class="c_v">Qua coelis fulgens altius,</p>
<p class="c_v">Coeli non linquens ardua,</p>
<p class="c_v">Messias Dei Filius</p>
<p class="c_v">Conceptus est, exterius</p>
<p class="c_v">Carne tectus exigua,</p>
<p class="c_v">Corpus sumens perfectius,</p>
<p class="c_v">Ex Te, Virgo praecipua.</p>
<p class="c_n">73</p><p class="vv">Sicut sidus perluitur</p>
<p class="c_v">Infuso solis lumine,</p>
<p class="c_v">Et eo lux emittitur</p>
<p class="c_v">Sine sideris fragmine:</p>
<p class="c_v">Sic sine carnis crimine</p>
<p class="c_v">Christus in te concipitur,</p>
<p class="c_v">Ex te manente virgine</p>
<p class="c_v">Supra naturam oritur.</p>
<p class="c_n">74</p><p class="vv">Vidit Ioannes mysticum</p>
<p class="c_v">Lignum quoddam mirabile,</p>
<p class="c_v">Quod in coelo propheticum</p>
<p class="c_v">Apparuit notabile.</p>
<p class="c_v">Nunquam fuerat simile</p>
<p class="c_v">Prophetis aenigmaticum</p>
<p class="c_v">Signum datum, quod utile,</p>
<p class="c_v">Praecedens ut mirificum.</p>
<p class="c_n">75</p><p class="vv">Erat patens coelestibus</p>
<p class="c_v">Amicta solis lumine</p>
<p class="c_v">Mulier, lunam pedibus</p>
<p class="c_v">Supponens, cuius culmine</p>
<p class="c_v">Capitis seu pro tegmine</p>
<p class="c_v">Duodecim sideribus</p>
<p class="c_v">Sertam fulgebat numine</p>
<p class="c_v">Suis plenis visceribus.</p>
<p class="c_n">76</p><p class="vv">Nihil te magis proprie</p>
<p class="c_v">Per istam intelligitur</p>
<p class="c_v">Mulierem, quae serie</p>
<p class="c_v">Prophetae nobis panditur.</p>
<p class="c_v">In te namque concipitur,</p>
<p class="c_v">Et oritur, iustitiae</p>
<p class="c_v">Verus sol, nude oritur</p>
<p class="c_v">Regnum caelestis curiae.</p>
<p class="c_n">77</p><p class="vv">Tuis luna supponitur</p>
<p class="c_v">Pedibus, et militia</p>
<p class="c_v">Caeli tota per te regitur</p>
<p class="c_v">Caput, duodenaria</p>
<p class="c_v">Patriarcarum gloria,</p>
<p class="c_v">Quae per te benedicitur,</p>
<p class="c_v">Et bissena victoria</p>
<p class="c_v">Apostolorum texitur.</p>
<p class="c_n">78</p><p class="vv">Repleris plenitudine</p>
<p class="c_v">Generis omnis gratiae,</p>
<p class="c_v">Totaque multitudine</p>
<p class="c_v">Virtutum et potentiae</p>
<p class="c_v">Tu decus excellentiae</p>
<p class="c_v">Tu lux carens fuligine</p>
<p class="c_v">Culpae, splendoris gloriae</p>
<p class="c_v">Mundum decorans lumine.</p>
<p class="c_n">79</p><p class="vv">In te totum perficitur,</p>
<p class="c_v">Quidquid verbis propheticis</p>
<p class="c_v">De te, Virgo, praedicitur,</p>
<p class="c_v">Et legis aenigmaticis,</p>
<p class="c_v">Sive quidquid angelicis</p>
<p class="c_v">Tibi verbis exprimitur,</p>
<p class="c_v">Finitis verbis typicis,</p>
<p class="c_v">Res manifesta cernitur.</p>
<p class="c_n">80</p><p class="vv">Salve, solamen hominum,</p>
<p class="c_v">Salve, munda stella maris;</p>
<p class="c_v">Salve purgatrix criminum,</p>
<p class="c_v">Salve virgo singularis,</p>
<p class="c_v">Consortio carens maris</p>
<p class="c_v">Concipis, paris Dominum.</p>
<p class="c_v">Tu lapis es angularis</p>
<p class="c_v">Quae das figuris terminum.</p>
<p class="c_n">81</p><p class="vv">Tu supra caeli solium,</p>
<p class="c_v">Ad dextram Dei resides,</p>
<p class="c_v">Iuxta proprium Filium</p>
<p class="c_v">Coeli Regina praesides</p>
<p class="c_v">Confirmans mentes desides,</p>
<p class="c_v">Praestans eis auxilium,</p>
<p class="c_v">Et tuis servis provides</p>
<p class="c_v">Impetrando subsidium.</p>
<p class="c_n">82</p><p class="vv">Ubi namque sanctissima</p>
<p class="c_v">Caro, quam Dei Filius</p>
<p class="c_v">Sumpsit ex te mundissima</p>
<p class="c_v">Inthronizatur celsius;</p>
<p class="c_v">Creatis gloriosius,</p>
<p class="c_v">Ratio vult certissima</p>
<p class="c_v">Esse te, non inferius</p>
<p class="c_v">Vel sede magis infima.</p>
<p class="c_n">83</p><p class="vv">Ibi mater cum Filio</p>
<p class="c_v">Gaudentes coeli patria,</p>
<p class="c_v">Trinitatis consortio</p>
<p class="c_v">Creata super omnia,</p>
<p class="c_v">Tua benigna gratia</p>
<p class="c_v">Felicitatis gaudio</p>
<p class="c_v">Nos coronet et gloria</p>
<p class="c_v">Beatorumque praemio.</p>
<br /> 
        </div>
    </div>
    <div style="clear: both"></div>
</div>




<div align="center" id="footer">
<div style="max-width:1142px;" align="left">
<div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.unive.it" target="_blank"><img src="/poetiditalia/public/img/unive.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br/>Ca&rsquo; Foscari <br/>Venezia</p>
</td></tr></table></div><div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.unipd.it" target="_blank"><img src="/poetiditalia/public/img/unipd.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br> degli Studi <br> di Padova</p>
</td></tr></table></div><div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.units.it" target="_blank"><img src="/poetiditalia/public/img/units.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br> degli Studi <br> di Trieste</p>
</td></tr></table></div><div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.univr.it" target="_blank"><img src="/poetiditalia/public/img/univr.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br> degli Studi <br> di Verona</p>
</td></tr></table></div><div style="clear:both"></div>
<div style="clear:both;padding-top:20px;margin-left:20px;margin-right:20px;"><p class="pedice"> PRIN 1999 - PRIN 2001</p>
</div>
<div style="clear:both;padding-top:10px;margin-left:20px;margin-right:20px;"><p class="pedice">Ultimo aggiornamento: 4.2.2020</p>
</div>
<div style="clear:both;padding-top:10px;margin-left:20px;margin-right:20px;"><p class="pedice"><img src="/poetiditalia/public/img/mail.gif" align="top" alt="" />&nbsp;<b>contatti</b>:&nbsp;<img src="/poetiditalia/public/img/lutessa.png" width='100px';align="top" alt="" /></p>
</div>
<div style="clear:both;padding-top:10px;margin-left:20px;margin-right:20px;"><p class="pedice"><a target="_blank" href="/poetiditalia/public/index/cookiepolicy">Cookie policy</a></p>
</div>
<div style="clear:both;padding-top:10px;margin-left:20px;margin-right:20px;"><p class="pedice">I glifi dei pulsanti sono realizzati con <a href="http://glyphicons.com" target="_blank">Glyphicons</a></p>
</div>
<div style="clear:both;padding-bottom:50px;"></div>
</div>
</div>

<div class="modal fade" id="modalMQDQ" tabindex="-1" role="dialog">
  <div class="modal-dialog" role="document">
    <div class="modal-content">
      <div class="modal-header">
        <button type="button" class="close" data-dismiss="modal" aria-label="Close"><span aria-hidden="true">&times;</span></button>
        <h4 class="modal-title" id="modalMQDQ-title"></h4>
      </div>
      <div class="modal-body" id="modalMQDQ-body">        
      </div>
    </div><!-- /.modal-content -->
  </div><!-- /.modal-dialog -->
</div><!-- /.modal -->

<!-- si fa apposito perché c'è un css dedicato-->
<div class="modal fade" id="modalScansione" tabindex="-1" role="dialog">
  <div class="modal-dialog" role="document">
    <div class="modal-content">
      <div class="modal-header">
        <button type="button" class="close" data-dismiss="modal" aria-label="Close"><span aria-hidden="true">&times;</span></button>
        <h4 class="modal-title" id="modalScansione-title"></h4>
      </div>
      <div class="modal-body" id="modalScansione-body" align="left">
            <div id="pedecerto" align="left"></div>
            <div id="headScansione" align="left" style="margin-top:20px;margin-bottom: 20px"></div>
            <div id="scansione" align="left"></div>
      </div>
    </div><!-- /.modal-content -->
  </div><!-- /.modal-dialog -->
</div><!-- /.modal -->





    

            <script type="text/javascript" id="cookiebanner"
            data-message="Questo sito si avvale di cookie tecnici necessari al suo funzionamento. Chiudendo questo banner, cliccando su un link o proseguendo la navigazione in altro modo, acconsenti all’uso dei cookie."
            data-linkmsg="<span style='font-size:13.5px;color:#24aa64'>Maggiori informazioni</span>"
            data-moreinfo="/poetiditalia/public/index/cookiepolicy"
            data-accept-on-click="true"
            data-mask="true"
            data-mask-background="#ffffff"
            data-mask-opacity="0.3"
            src="http://cookiebanner.eu/js/cookiebanner.min.js">
        </script>
        <!-- jQuery e plugin JavaScript  -->
    <script src="http://code.jquery.com/jquery.js"></script>
    <script src="/poetiditalia/js/bootstrap/js/bootstrap.min.js"></script>

</body>
</html>