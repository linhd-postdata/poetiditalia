<!DOCTYPE html>

<!--[if IE 8]><html class="no-js lt-ie9" lang="en" ><![endif]-->
<!--[if gt IE 8]><!--><html class="no-js" ><!--<![endif]-->
<head>
    

    <title>Marco Antonio Flaminio carmina 1</title>    <meta http-equiv="Content-Type" content="text/html;charset=utf-8" />
    <meta http-equiv="X-UA-Compatible" content="IE=edge">
    <meta name="viewport" content="width=device-width, initial-scale=1.0">
    <!-- Fogli di stile -->
    <link rel="stylesheet" type="text/css" href="/poetiditalia/shared/css/default.css" />
    <link rel="stylesheet" type="text/css" href="/poetiditalia/shared/css/default_BS.css" />
    <link rel="stylesheet" type="text/css" href="/poetiditalia/shared/himeros/MQDQ/css/default.css" />
    <!--link rel="stylesheet" type="text/css" href="/poetiditalia/public/css/default.css?random=5f22a97f82645" /-->
    <link rel="stylesheet" type="text/css" href="/poetiditalia/public/css/default.css" />
    <link href="/poetiditalia/js/bootstrap/css/bootstrap.css" rel="stylesheet" media="screen">
    <link href="/poetiditalia/shared/css/bootstrap-custom.css" rel="stylesheet" media="screen">
    <!-- Modernizr -->
    <script src="/poetiditalia/public/js/modernizr.custom.js"></script>
    <!-- respond.js per IE8 -->
    <!--[if lt IE 9]>
    <script src="/poetiditalia/public/js/respond.min.js"></script>
    <![endif]-->

    <link rel="stylesheet" type="text/css" href="/poetiditalia/shared/css/responsive.css" />
    <link rel="stylesheet" type="text/css" href="/poetiditalia/shared/css/buttons.css" />
    <link rel="stylesheet" type="text/css" href="/poetiditalia/shared/css/panelTip.css" />

    <script type="text/javascript" src="/poetiditalia/shared/himeros/js/language_BS.js" ></script>
    <script type="text/javascript" src="/poetiditalia/shared/js/default.js" ></script>
    <script type="text/javascript" src="/poetiditalia/shared/himeros/opera/js/default.js"></script>

    <link rel="icon" href="/poetiditalia/public/img/favicon.ico" type="image/ico" />

    <style>
        body {
            background-color: #efefef
        }

        /* sposta a 1000px il breakpoint per il collasso del menù */
        @media (max-width: 1000px) {
          .navbar-header {
              float: none;
          }
          .navbar-left,.navbar-right {
              float: none !important;
          }
          .navbar-toggle {
              display: block;
          }
          .navbar-collapse {
              border-top: 1px solid transparent;
              box-shadow: inset 0 1px 0 rgba(255,255,255,0.1);
          }
          .navbar-fixed-top {
              top: 0;
              border-width: 0 0 1px;
          }
          .navbar-collapse.collapse {
              display: none!important;
          }
          .navbar-nav {
              float: none!important;
              margin-top: 7.5px;
          }
          .navbar-nav>li {
              float: none;
          }
          .navbar-nav>li>a {
              padding-top: 10px;
              padding-bottom: 10px;
          }
          .collapse.in{
              display:block !important;
          }
        }
        /* impedisce lo slittamento a destra del menù quando si apre una finestra modale*/
        .modal-open .navbar-fixed-top{
            padding-right: 16px;
        }


    </style>

</head>
<body>

    <div id="wait0"></div>
    <script src="/poetiditalia/shared/js/wait0.js"></script>

    <!--div class="panelTip" id="wait" style="background-image:none;width:200px;height: 35px;padding-right:10px;background-color: #ffffff;opacity:0.8">
        <table cellpadding="0" cellspacing="0" border="0">
            <tr><td align="center" valign="middle">
                <img src="/poetiditalia/public/img/_loading.gif" hspace="10px" alt="" />
            </td>

            <td style="padding-left:10px;" align="center"><strong></strong></td>

            </tr>
        </table>
    </div>
    <script src="/js/wait.js"></script-->


    <link rel="stylesheet" type="text/css" href="/poetiditalia/shared/himeros/MQDQ/css/testo.css" />
<link rel="stylesheet" type="text/css" href="/poetiditalia/shared/himeros/MQDQ/css/testo_BS.css" />
<link rel="stylesheet" type="text/css" href="/poetiditalia/shared/himeros/MQDQ/css/apparato.css" />
<link rel="stylesheet" type="text/css" href="/poetiditalia/shared/himeros/MQDQ/css/infoAutore.css" />
<link rel="stylesheet" type="text/css" href="/poetiditalia/shared/himeros/MQDQ/css/metro.css" />
<link rel="stylesheet" type="text/css" href="/poetiditalia/shared/himeros/MQDQ/css/cometri.css"/>
<link rel="stylesheet" type="text/css" href="/poetiditalia/shared/himeros/MQDQ/css/scansioni.css"/>
<link rel="stylesheet" type="text/css" href="/poetiditalia/shared/himeros/css/evidenzia.css" />
<script type="text/javascript" src="/poetiditalia/shared/himeros/js/testo.js"></script>
<script src="http://code.jquery.com/jquery.js"></script>

<script>
    function getMetro(id, livello){
        waitOn();
        $.ajax({
            url : '/poetiditalia/public/testo/ajax',
            data: {azione: 'getMetro',
                id: id,
                livello: livello
            },
            success : function (data, stato) {
                waitOff();
                document.getElementById("modalMQDQ-title").innerHTML = "Metri";
                document.getElementById("modalMQDQ-body").innerHTML = data;
                $('#modalMQDQ').modal();
            },
            error : function (richiesta,stato,errori) {
                alert("E' evvenuto un errore. Stato della chiamata: " + stato);
            }
        });
    }
    function getInfoAutore(idAutori, idOpere){
        waitOn();
        $.ajax({
            url : '/poetiditalia/public/testo/ajax',
            data: {azione: 'getInfoAutore',
                idAutori: idAutori,
                idOpere: idOpere
            },
            success : function (data, stato) {
                waitOff();
                document.getElementById("modalMQDQ-title").innerHTML = "Informazioni sull'autore e sulle opere";
                document.getElementById("modalMQDQ-body").innerHTML = data;
                $('#modalMQDQ').modal();
            },
            error : function (richiesta,stato,errori) {
                alert("E' evvenuto un errore. Stato della chiamata: " + stato);
            }
        });
    }



    function eseguiScansione(id, livello){
        waitOn();
        var titolo = "<b>Marco Antonio Flaminio</b> <i>carmina</i> 1";
        $.ajax({
            url : '/poetiditalia/public/testo/ajax',
            data: {azione: 'scansione',
                id: id,
                livello: livello
            },
            success : function (response, stato) {
                waitOff();
                var tmp = response.split("@");
                document.getElementById("modalScansione-title").innerHTML = titolo;
                document.getElementById("pedecerto").innerHTML = "<div align=\"left\">"
                    + "Scansione eseguita da <span style=\"color:#cc0000;font-variant: small-caps;font-size: 14px;font-weight: bold\">Pedecerto</span> © 2011"
                    + "&#151; <a  target=\"_blank\" style=\"font-size: 12px;font-weight: bold\" href=\"http://www.pedecerto.eu\">www.pedecerto.eu</a>"
                    + "&nbsp;&nbsp;<button type=\"button\" onclick=\"eseguiStampa()\" class=\"btn btn-primary\"><span class=\"glyphicon glyphicon-print\" aria-hidden=\"true\"></span>&nbsp;&nbsp;Esporta</button>"
                    + "&nbsp;<a tabindex=\"0\" role=\"button\" class=\"btn btn-primary\" data-container=\"body\" data-toggle=\"popover\" title=\"Pedecerto\""
                    + " data-html=\"true\" data-placement=\"bottom\" data-content=\"" + tmp[3] + "\">?</a>";
                    + "</div>";
                document.getElementById("headScansione").innerHTML = tmp[1];

                document.getElementById("scansione").innerHTML = tmp[2];

                $('[data-toggle="popover"]').popover();
                $('#modalScansione').modal();
            },
            error : function (richiesta,stato,errori) {
                alert("E' evvenuto un errore. Stato della chiamata: " + stato);
            }
        });
    }
    function eseguiStampa(){
        document.toPrint.submit();
    }


</script>

<style>
    td.diagnosi {
        font-size: 12px !important
    }

    td.super {
        font-size: 12px !important;
    }
    td.risolto {
        display: none
    }
    #modalScansione-body{
        padding-left: 0 !important;
    }
    #modalScansione{
        margin-left: 0 !important;
        margin-right: 0 !important;
    }

    #pedecerto {
        padding-top:20px;
        padding-bottom:10px;
        font-family: 'lucida grande',arial;
        font-size: 13px;
        line-height: 30px;
        margin-left: 5%;
        margin-right: 2%

    }
    p.noScansione {
        padding-left: 0 !important;
        margin-left: 0 !important
    }
    #headScansione {
        margin-left: 5%;
        margin-right: 2%
    }

    p.c_t {
        margin-top: 0 !important
    }

@media screen and (min-width: 760px) {
    td.super {
        font-size: 16px !important;
    }
    td.risolto {
        display: block
    }
}

    #left-col{
        min-height: 700px;
        border-right: none !important
    }
    .popover{
        max-width: 100%;  
    }
</style>


<title>Marco Antonio Flaminio carmina 1</title>
<nav class="navbar navbar-default navbar-fixed-top">
    <div class="container-fluid">
        <div class="container" style="height:50px">
            <div class="navbar-header" style="float:left;">
                <a class="navbar-brand" style="height: 30px;margin-top:12px;padding:0;padding-left:15%" href="/poetiditalia/public">
                    <!--img style="height:55px" alt="Poeti d'Italia" src="/img/logo-poeti_.png" / -->
                    <span class="logoMQDQ_1">M</span><span class="logoMQDQ_2">Q</span><span class="logoMQDQ_1">D</span><span class="logoMQDQ_2">Q</span>

                </a>
            </div>

            <div class="navbar-header">
                <button type="button" class="navbar-toggle collapsed" data-toggle="collapse" data-target="#bs-example-navbar-collapse-1" aria-expanded="false">
                    <span class="sr-only">Toggle navigation</span>
                    <span class="icon-bar"></span>
                    <span class="icon-bar"></span>
                    <span class="icon-bar"></span>
                </button>
            </div>


            <div class="collapse navbar-collapse" id="bs-example-navbar-collapse-1" style="margin-top:7px">
                <ul class="nav navbar-nav" >
                    <li>
                        <button class="btn btn-primary" type="button" value="" title="Informazioni sull'autore e sulle opere"
                       onclick="getInfoAutore(270, 568)"><span class="glyphicon glyphicon-info-sign" aria-hidden="true"></span>&nbsp;Informazioni</button>
                    </li>
                    <li>
                        <button class="btn btn-primary" type="button" title="Informazioni sul metro" onclick="getMetro(409215,2)">
                            Metri                        </button>
                    </li>
                                            <li>
                            <button class="btn btn-primary" type="button" title=""
                           onclick="eseguiScansione(409215,2)">
                                Scansione metrica                            </button>
                        </li>
                                                        </ul>
            </div><!-- /.nav-collapse -->
        </div>
    </div>
    <div class="container-fluid" style="padding-left:0 !important;padding-right:0 !important;">
        <div class="container">
            <div class="titoloDaniela" id="titoloDaniela">
                <b>Marco Antonio Flaminio</b> <i>carmina</i> 1            </div>
        </div>
    </div>
</nav><!-- /.navbar -->


    <div class="container" style="margin-top:52px">
        <div>
            <div>
            </div>
        </div>
    </div>


<form name="toPrint" style="display:none" target="_blank" id="toPrint" method="post" action="/poetiditalia/public/testo/stampascansioni">
    <input name="idScansione" type="hidden" value="409215"/>
    <input name="livello" type="hidden" value="2"/>
    <input name="titolo" type="hidden" value="<b>Marco Antonio Flaminio</b> <i>carmina</i> 1"/>
</form>


<div class="container">
    <div id="left-col">
        <div id="divTesto" style="padding-top:0px;padding-bottom: 50px;">
            <div style="margin-left:60px;margin-bottom: 30px">
                <div class="permalink" style="margin-top:3px;margin-right:5px">Permalink: <label id="permaLink">http://www.poetiditalia.it/texts/FLAMI_MA|carm|001</label></div>
<div class="permalink"><button type="button" onclick="copyText('permaLink')" class="btn btn-primary" style="padding:2px;font-size:13.5px">Copia</button></div>
<div style="clear:both"></div>
            </div>
            


            <form name="toServer" method="get" action="/poetiditalia/public/testo/testo"><div class='intera'>
<div style="float:left;margin-right:10px;margin-top:6px">Altre sezioni</div>
<div style="float:left;margin-right:5px;margin-top:2px;">
<select class="form-control" id="cambiaSezione" name="codice" onchange="document.toServer.submit()"><option selected="selected" value="FLAMI_MA|carm|001">&nbsp;&nbsp;1&nbsp;&nbsp;</option>
<option  value="FLAMI_MA|carm|002">&nbsp;&nbsp;2&nbsp;&nbsp;</option>
<option  value="FLAMI_MA|carm|003">&nbsp;&nbsp;3&nbsp;&nbsp;</option>
<option  value="FLAMI_MA|carm|004">&nbsp;&nbsp;4&nbsp;&nbsp;</option>
<option  value="FLAMI_MA|carm|005">&nbsp;&nbsp;5&nbsp;&nbsp;</option>
<option  value="FLAMI_MA|carm|006">&nbsp;&nbsp;6&nbsp;&nbsp;</option>
<option  value="FLAMI_MA|carm|007">&nbsp;&nbsp;7&nbsp;&nbsp;</option>
<option  value="FLAMI_MA|carm|008">&nbsp;&nbsp;8&nbsp;&nbsp;</option>
<option  value="FLAMI_MA|carm|009">&nbsp;&nbsp;9&nbsp;&nbsp;</option>
</select>
</div>
<div style="float:left;" class="btn-group" role="group" aria-label="...">
<button type="button" disabled="disabled" name="previous" id="button_previous" title="Previous" onclick="muoviSezione(-1)" class="btn btn-reverse"><span class="glyphicon glyphicon-arrow-left" aria-hidden="true"></span></button>
<button type="button"  name="next" id="button_next" title="Next" onclick="muoviSezione(1)" class="btn btn-reverse"><span class="glyphicon glyphicon-arrow-right" aria-hidden="true"></span></button>
</div>
<div style="clear:both"></div>
</div>
</form>
<p></p><br /><p class="c_t">1. ad Franciscum Turrianum patricium Veronensem</p>
<p class="c_v">Ecce Flaminii tui libellum,</p>
<p class="c_v">Candidissime Turriane, quem nos</p>
<p class="c_v">Donamus tibi iure; quando nemo</p>
<p class="c_v">Tantum nos amat, aut amavit umquam;</p>
<p class="c_n">5</p><p class="vv">Neque hoc munere, quod mihi dederunt</p>
<p class="c_v">Formosae manibus suis Camoenae,</p>
<p class="c_v">Dum colo Aonios puer recessus,</p>
<p class="c_v">Potest dignior ullus esse, quam tu;</p>
<p class="c_v">Quem Phoebus pater, et novem sorores</p>
<p class="c_n">10</p><p class="vv">Amant non minus ac suos ocellos.</p>
<p class="c_v">At vos, numina cara, TURRIANI</p>
<p class="c_v">Famam cum lepido meo libello</p>
<p class="c_v">Servate incolumem perenne in aevum.</p>
<p class="blank">&nbsp;</p>
<p class="c_t">2. hymnus in Pana</p>
<p class="c_v">Iam satis cecini fera</p>
<p class="c_v">Regum proelia: nunc age,</p>
<p class="c_v">Mater Pieri, quem deum,</p>
<p class="c_v">Quem dulci Aeoliae fidis</p>
<p class="c_n">5</p><p class="vv">Plectro rite canemus?</p>
<p class="c_v">An te, lanigeri gregis</p>
<p class="c_v">Silvarumque virentium</p>
<p class="c_v">Custos, cui nigra Maenali</p>
<p class="c_v">Terga, cui gelidi placent</p>
<p class="c_n">10</p><p class="vv">Summa templa Lycaei?</p>
<p class="c_v">Nymphae, semiferam Iovis</p>
<p class="c_v">Prolem dicite, dicite</p>
<p class="c_v">Pana capripedem, leves</p>
<p class="c_v">Suetum cum Dryadis choros</p>
<p class="c_n">15</p><p class="vv">Silvis ducere in altis.</p>
<p class="c_v">En ut grata silentia</p>
<p class="c_v">Cantu noctivago deus</p>
<p class="c_v">Rumpit. Cernite, io, venit,</p>
<p class="c_v">En venit capitis feri</p>
<p class="c_n">20</p><p class="vv">Serta pinea quassans.</p>
<p class="c_v">Huc concurrite, virgines</p>
<p class="c_v">Intactae, et pueri integri:</p>
<p class="c_v">At quibus scelera impia</p>
<p class="c_v">Mentem sollicitant, procul</p>
<p class="c_n">25</p><p class="vv">Hinc abeste, profani.</p>
<p class="c_v">Absint et querimoniae,</p>
<p class="c_v">Et mixtus lacrimis dolor:</p>
<p class="c_v">Hic laetis choreis dies</p>
<p class="c_v">Ducenda, hic leve tinnula</p>
<p class="c_n">30</p><p class="vv">Carmen voce sonandum.</p>
<p class="c_v">O Pan Naiadum pater,</p>
<p class="c_v">Qui per devia montium</p>
<p class="c_v">Valliumque reconditarum</p>
<p class="c_v">Agrestes agitas, canum</p>
<p class="c_n">35</p><p class="vv">Cinctus agmine, lyncas:</p>
<p class="c_v">Te divum, atque hominum sator</p>
<p class="c_v">Silvarum dominum dedit</p>
<p class="c_v">Esse, qua roseus dies</p>
<p class="c_v">Surgit, quaque cadens rubris</p>
<p class="c_n">40</p><p class="vv">Ponti mergitur undis.</p>
<p class="c_v">Tu fontes liquidos gregi, et</p>
<p class="c_v">Laeta pabula sufficis:</p>
<p class="c_v">Tu custos ovium potens</p>
<p class="c_v">Dictus, mollia candidis</p>
<p class="c_n">45</p><p class="vv">Exples vellera lanis.</p>
<p class="c_v">Quos tu, sancte, pio semel</p>
<p class="c_v">Agnos lumine videris,</p>
<p class="c_v">Illos nec stabulis lupus</p>
<p class="c_v">Infestus rapiet, mala</p>
<p class="c_n">50</p><p class="vv">Nec contagia laedent.</p>
<p class="c_v">Felices nemorum comae,</p>
<p class="c_v">Quae te, cum vaga roscidus</p>
<p class="c_v">Vesper sidera protulit,</p>
<p class="c_v">Dulci carmina fistula</p>
<p class="c_n">55</p><p class="vv">Audivere canentem.</p>
<p class="c_v">Tunc purae melius nitent</p>
<p class="c_v">Noctis conscia sidera:</p>
<p class="c_v">Tunc aurae Zephyri tacent:</p>
<p class="c_v">Tunc laetas croceis humus</p>
<p class="c_n">60</p><p class="vv">Spargit floribus herbas.</p>
<p class="c_v">Non tam dulce sonat cadens</p>
<p class="c_v">Udo in gramine cycnus, aut</p>
<p class="c_v">Veris tempore floridi</p>
<p class="c_v">Ales sub siluae querens</p>
<p class="c_n">65</p><p class="vv">Densis Daulias umbris.</p>
<p class="c_v">Ergo Hamadryades deae,</p>
<p class="c_v">Limpidis ubi procubat</p>
<p class="c_v">Umbra saxea fontibus,</p>
<p class="c_v">Ludunt in numerum, et levi</p>
<p class="c_n">70</p><p class="vv">Campos ter pede pulsant.</p>
<p class="c_v">Tu vero choream regens,</p>
<p class="c_v">Cantus ingeminas: sonant</p>
<p class="c_v">Laetis omnia plausibus,</p>
<p class="c_v">Et cultrix nemorum gemit</p>
<p class="c_n">75</p><p class="vv">Imis vallibus Echo.</p>
<p class="c_v">Mox fessa Dryadum agmina</p>
<p class="c_v">Propter gramineam sedent</p>
<p class="c_v">Ripam fluminis, hic ubi</p>
<p class="c_v">Dulcem mollis amaracus</p>
<p class="c_n">80</p><p class="vv">Late spirat odorem.</p>
<p class="c_v">Et dum suave rubentia</p>
<p class="c_v">Carpunt mala, vel aureos</p>
<p class="c_v">Crines frigidulis aquis</p>
<p class="c_v">Immergunt, liquida simul</p>
<p class="c_n">85</p><p class="vv">Voce carmina dicunt.</p>
<p class="c_v">Ut fulgentia sidera</p>
<p class="c_v">Et magnas superum domos</p>
<p class="c_v">Linquens, ad vaga flumina</p>
<p class="c_v">Paverit niveas oves</p>
<p class="c_n">90</p><p class="vv">Maiae clara propago,</p>
<p class="c_v">Qua Cyllenia verticem</p>
<p class="c_v">Rupes umbriferum nigris</p>
<p class="c_v">Late fontibus irrigat,</p>
<p class="c_v">Et gratas pecori vago</p>
<p class="c_n">95</p><p class="vv">Semper sufficit herbas.</p>
<p class="c_v">Hic flavae Dryopes sinu</p>
<p class="c_v">In molli recubans deus</p>
<p class="c_v">Caelo frondiferum nemus</p>
<p class="c_v">Praefert, heu nimium gravi</p>
<p class="c_n">100</p><p class="vv">Victus vulnere amoris.</p>
<p class="c_v">At felix Dryope, novem</p>
<p class="c_v">Post fastidia mensium,</p>
<p class="c_v">Optatum ex utero dedit</p>
<p class="c_v">Pondus. Vix puer hauserat</p>
<p class="c_n">105</p><p class="vv">Dias aetheris oras,</p>
<p class="c_v">Fugerunt Dryades, parens</p>
<p class="c_v">Fugit territa, nam inguinum</p>
<p class="c_v">Tenus hircus olens erat</p>
<p class="c_v">Infans, binaque flammea</p>
<p class="c_n">110</p><p class="vv">Stabant cornua fronte.</p>
<p class="c_v">Tunc illum genitor ferens</p>
<p class="c_v">Albis pellibus abditum,</p>
<p class="c_v">Ad magni solium Iovis</p>
<p class="c_v">Venit: nec mora, risit im-</p>
<p class="c_n">115</p><p class="vv">Mensi rector Olympi:</p>
<p class="c_v">Riserunt superi: at Venus</p>
<p class="c_v">In sinu puerum tenens,</p>
<p class="c_v">Visus pascit amabili</p>
<p class="c_v">Monstro, grataque turgidae</p>
<p class="c_n">120</p><p class="vv">Libat oscula fronti.</p>
<p class="c_v">Salve, o Naiadum potens,</p>
<p class="c_v">Salve, et hinc lacrimabiles</p>
<p class="c_v">Morbos, et miseram famem in</p>
<p class="c_v">Extremas Arabum domos,</p>
<p class="c_n">125</p><p class="vv">Et feros age Turcas.</p>
<p class="blank">&nbsp;</p>
<p class="c_t">3. hymnus in bonam valetudinem</p>
<p class="c_v">Diva funestis inimica morbis,</p>
<p class="c_v">Cui vigor mentis, solidumque robur,</p>
<p class="c_v">Et ioci dulces, animique semper</p>
<p class="c_v">Gaudia cordi:</p>
<p class="c_n">5</p><p class="vv">Te voluptatis canimus parentem,</p>
<p class="c_v">Candidam blandae Veneris sodalem,</p>
<p class="c_v">Unicum vitae decus, et malorum</p>
<p class="c_v">Dulce levamen;</p>
<p class="c_v">Quam colunt sancte iuvenes, senesque,</p>
<p class="c_n">10</p><p class="vv">Quam sibi cuncti cupiunt, suisque;</p>
<p class="c_v">Nam simul coetus hominum caducos</p>
<p class="c_v">Alma revisis,</p>
<p class="c_v">Ilicet Morbi fugiunt protervi,</p>
<p class="c_v">Occidit Febris truculenta, dirus</p>
<p class="c_n">15</p><p class="vv">Occidit Pallor, fera Mors profundo</p>
<p class="c_v">Exsulat Orco:</p>
<p class="c_v">At domus florent pueris, senesque</p>
<p class="c_v">Induunt fortem virides iuventam,</p>
<p class="c_v">Et Venus terras colit, et Lyaeus,</p>
<p class="c_n">20</p><p class="vv">Et bonus Hymen.</p>
<p class="c_v">O quies rerum, o hominum benigna</p>
<p class="c_v">Mater, o cunctis veneranda; namque</p>
<p class="c_v">Quid potest gratum sine te, quid ulli</p>
<p class="c_v">Dulce videri?</p>
<p class="c_n">25</p><p class="vv">Huc ades nostrum miserans laborem,</p>
<p class="c_v">Sive te caeli tenet aula, sive</p>
<p class="c_v">Insulis molles choreas beatis</p>
<p class="c_v">Laeta frequentas.</p>
<p class="c_v">Huc ades tandem, bona diva, et artus</p>
<p class="c_n">30</p><p class="vv">Languidos aura refove salubri,</p>
<p class="c_v">Ne meam tabes edat immerentis</p>
<p class="c_v">Atra iuventam.</p>
<p class="blank">&nbsp;</p>
<p class="c_t">4. hymnus in Dianam</p>
<p class="c_v">At te quis tacitam sinat,</p>
<p class="c_v">O castissima caelitum,</p>
<p class="c_v">Cultrix o Erymanthii,</p>
<p class="c_v">Cynthiique recessus?</p>
<p class="c_n">5</p><p class="vv">Te chori, et citharae iuvant,</p>
<p class="c_v">Te iuvat strepitus canum</p>
<p class="c_v">Audire, et celeres feras</p>
<p class="c_v">Acri figere cornu.</p>
<p class="c_v">At cum Sol abit aureus,</p>
<p class="c_n">10</p><p class="vv">Tu perfusa liquentibus</p>
<p class="c_v">Undis Oceani, vago</p>
<p class="c_v">Lustras aethera curru.</p>
<p class="c_v">Currum lucida sidera</p>
<p class="c_v">Sectantur pede candido,</p>
<p class="c_n">15</p><p class="vv">Lascivas meditantia</p>
<p class="c_v">Pura nocte choreas.</p>
<p class="c_v">Tunc silvae memor, aureos</p>
<p class="c_v">Flores, et violaria,</p>
<p class="c_v">Et parvas segetes levi</p>
<p class="c_n">20</p><p class="vv">Nutris humida rore.</p>
<p class="c_v">Tu ferum mare temperas,</p>
<p class="c_v">Tu Noti, et pluviae potens,</p>
<p class="c_v">Tu partus aperis prece</p>
<p class="c_v">Ter vocata puellae.</p>
<p class="c_n">25</p><p class="vv">Salve, dux bona siderum;</p>
<p class="c_v">Altorum dea montium,</p>
<p class="c_v">Salve; votaque virginum</p>
<p class="c_v">Audi rite precantum.</p>
<p class="blank">&nbsp;</p>
<p class="c_t">5. hymnus in Auroram</p>
<p class="c_v">Ecce ab extremo veniens Eoo</p>
<p class="c_v">Roscidas Aurora refert quadrigas,</p>
<p class="c_v">Et sinu lucem roseo nitentem</p>
<p class="c_v">Candida portat.</p>
<p class="c_n">5</p><p class="vv">Ite, pallentes tenebrae, sub Orcum,</p>
<p class="c_v">Ite, quae tota mihi nocte diros</p>
<p class="c_v">Manium vultus, mihi dira semper</p>
<p class="c_v">Somnia fertis.</p>
<p class="c_v">Da lyram vati, puer; ipse flores</p>
<p class="c_n">10</p><p class="vv">Sparge, dum canto. Bona diva, salve</p>
<p class="c_v">Quae tuo furvas radiante terras</p>
<p class="c_v">Lumine lustras.</p>
<p class="c_v">En tibi suaves violas, crocumque,</p>
<p class="c_v">En odorati calathos amomi:</p>
<p class="c_n">15</p><p class="vv">Surgit, et nostros tibi dulcis aura</p>
<p class="c_v">Portat odores.</p>
<p class="c_v">Deferat laudes utinam precesque,</p>
<p class="c_v">Quas tibi supplex mea Musa fundit,</p>
<p class="c_v">Iam pio sanctos bene docta divos</p>
<p class="c_n">20</p><p class="vv">Tollere cantu.</p>
<p class="c_v">Quis tuam digne celebrare lucem</p>
<p class="c_v">Possit, o almae genitrix diei?</p>
<p class="c_v">Quis tuam formam, o dea ante divas</p>
<p class="c_v">Pulchrior omnes?</p>
<p class="c_n">25</p><p class="vv">Ut genas caelo roseas, comamque</p>
<p class="c_v">Auream profers, tibi fulva cedunt</p>
<p class="c_v">Astra, decedit rutilante victa</p>
<p class="c_v">Luna decore.</p>
<p class="c_v">Te sine aeterna iaceant sepulti</p>
<p class="c_n">30</p><p class="vv">Nocte mortales: sine te nec ullus</p>
<p class="c_v">Sit color rebus, neque vita doctas</p>
<p class="c_v">Culta per artes.</p>
<p class="c_v">Tu gravem pigris oculis soporem</p>
<p class="c_v">Excutis (leti sopor est imago);</p>
<p class="c_n">35</p><p class="vv">Evocans tectis sua quemque laetum ad</p>
<p class="c_v">Munia mittis.</p>
<p class="c_v">Exsilit stratis rapidus viator,</p>
<p class="c_v">Ad iugum fortes redeunt iuvenci,</p>
<p class="c_v">Laetus in silvas properat citato</p>
<p class="c_n">40</p><p class="vv">Cum grege pastor.</p>
<p class="c_v">Ast amans carae thalamum puellae</p>
<p class="c_v">Deserit flens, et tibi verba dicit</p>
<p class="c_v">Aspera, amplexu tenerae cupito a-</p>
<p class="c_v">Vulsus amicae.</p>
<p class="c_n">45</p><p class="vv">Ipse amet noctis latebras dolosae,</p>
<p class="c_v">Me iuvet semper bona lux. Nitentem</p>
<p class="c_v">Da mihi lucem, dea magna, longos</p>
<p class="c_v">Cernere in annos.</p>
<p class="blank">&nbsp;</p>
<p class="c_t">6. de Delia</p>
<p class="c_v">O fons Melioli sacer,</p>
<p class="c_v">Lympha splendide vitrea,</p>
<p class="c_v">In quo virgineum mea</p>
<p class="c_v">Lavit Delia corpus;</p>
<p class="c_n">5</p><p class="vv">Tuque lenibus enitens</p>
<p class="c_v">Arbor florida ramulis,</p>
<p class="c_v">Qua latus niveum, et caput</p>
<p class="c_v">Fulsit illa decorum;</p>
<p class="c_v">Et vos prata recentia,</p>
<p class="c_n">10</p><p class="vv">Quae vestem nitidam, et sinum</p>
<p class="c_v">Fovistis tenerum uvida</p>
<p class="c_v">Laeti graminis herba;</p>
<p class="c_v">Vosque aurae liquidi aetheris,</p>
<p class="c_v">Nostri consciae amoris, ad-</p>
<p class="c_n">15</p><p class="vv">Este, dum queror, atque vos</p>
<p class="c_v">Suprema alloquor hora.</p>
<p class="c_v">Si sic fata volunt fera,</p>
<p class="c_v">Si sic est placitum deis,</p>
<p class="c_v">Ut nobis amor impia</p>
<p class="c_n">20</p><p class="vv">Morte lumina condat,</p>
<p class="c_v">Saltem pro pietate mea</p>
<p class="c_v">Hoc concedite, frigidum</p>
<p class="c_v">Ut corpus liceat mihi</p>
<p class="c_v">Vestra ponere terra.</p>
<p class="c_n">25</p><p class="vv">Sic satis moriar libens,</p>
<p class="c_v">Si spes haec veniat simul;</p>
<p class="c_v">Quod nullo melius loco hos</p>
<p class="c_v">Linquet spiritus artus.</p>
<p class="c_v">O si tempus erit modo,</p>
<p class="c_n">30</p><p class="vv">Cum suetum huc aditum ferat,</p>
<p class="c_v">Quae nos ante diem nigros</p>
<p class="c_v">Cogit visere manes,</p>
<p class="c_v">Et locum aspiciens, ubi</p>
<p class="c_v">Illo purpureo die</p>
<p class="c_n">35</p><p class="vv">Me vidit, miserum suis</p>
<p class="c_v">Multum quaerat ocellis!</p>
<p class="c_v">Sed iam frigida pulverem</p>
<p class="c_v">Inter saxa videns, statim</p>
<p class="c_v">Pectore ardeat intimo, et</p>
<p class="c_n">40</p><p class="vv">Me sic fata reposcat,</p>
<p class="c_v">Ut vitae veniam impetret,</p>
<p class="c_v">Et cogat superos suum</p>
<p class="c_v">In votum, humida candido</p>
<p class="c_v">Tergens lumina velo.</p>
<p class="c_n">45</p><p class="vv">Pulchris undique ramulis</p>
<p class="c_v">Instar imbris in aureum</p>
<p class="c_v">Manabant dominae sinum</p>
<p class="c_v">Flores suave rubentes.</p>
<p class="c_v">Talis Idalia Venus</p>
<p class="c_n">50</p><p class="vv">Silva, sub viridi iacet</p>
<p class="c_v">Myrto, puniceo hinc et hinc</p>
<p class="c_v">Nimbo tecta rosarum.</p>
<p class="c_v">Hic flos purpureas super</p>
<p class="c_v">Vestes, hic super aureos</p>
<p class="c_n">55</p><p class="vv">Crines, hic rosei super</p>
<p class="c_v">Oris labra cadebat:</p>
<p class="c_v">Ille gramine roscido</p>
<p class="c_v">Insterni, hic vitrea super</p>
<p class="c_v">Lympha nare, alius cito in</p>
<p class="c_n">60</p><p class="vv">Gyrum turbine verti.</p>
<p class="c_v">Leni murmure candidum</p>
<p class="c_v">Audisses Zephyrum tibi</p>
<p class="c_v">Palam dicere, Regnat hic</p>
<p class="c_v">Blandi mater Amoris.</p>
<p class="c_n">65</p><p class="vv">Tunc mecum ter, et amplius</p>
<p class="c_v">Dixi, Aut venit ab aethere</p>
<p class="c_v">Haec alto, vel Oreadum</p>
<p class="c_v">Certe sanguinis una est.</p>
<p class="c_v">Sic et blanda protervitas,</p>
<p class="c_n">70</p><p class="vv">Sic et virgineum decus</p>
<p class="c_v">Oris, verbaque dulcia</p>
<p class="c_v">Memet abstulerant mihi,</p>
<p class="c_v">Ut suspiria ab intimo</p>
<p class="c_v">Fundens pectore, saepius</p>
<p class="c_n">75</p><p class="vv">Dicerem, Huc ego qua via,</p>
<p class="c_v">Quove tempore veni?</p>
<p class="c_v">Nam super nitidum aethera</p>
<p class="c_v">Evectus volucri pede, et</p>
<p class="c_v">Magni concilio Iovis</p>
<p class="c_n">80</p><p class="vv">Interesse videbar.</p>
<p class="c_v">Illo ex tempore frigerans</p>
<p class="c_v">Fons, et prata recentia, et</p>
<p class="c_v">Arbor florida sic mihi</p>
<p class="c_v">Mentem amore revinxit,</p>
<p class="c_n">85</p><p class="vv">Ut seu nox tenebris diem</p>
<p class="c_v">Pellit, seu rapidum fugit</p>
<p class="c_v">Solem, non alia miser</p>
<p class="c_v">Umquam sede quiescam.</p>
<p class="blank">&nbsp;</p>
<p class="c_t">7. de sacello Coryciano</p>
<p class="c_v">Di, quibus tam CORYCIUS venusta</p>
<p class="c_v">Signa, tam dives posuit sacellum,</p>
<p class="c_v">Ulla si vestros animos piorum</p>
<p class="c_v">Gratia tangit,</p>
<p class="c_n">5</p><p class="vv">Vos iocos risusque senis faceti</p>
<p class="c_v">Sospites servate diu, senectam</p>
<p class="c_v">Vos date et semper viridem, et Falerno</p>
<p class="c_v">Usque madentem.</p>
<p class="c_v">At simul longo satiatus aevo</p>
<p class="c_n">10</p><p class="vv">Liquerit terras, dapibus deorum</p>
<p class="c_v">Laetus intersit, potiore mutans</p>
<p class="c_v">Nectare Bacchum.</p>
<p class="blank">&nbsp;</p>
<p class="c_t">8. Paulli Tertii Pontificatus Maximus</p>
<p class="c_v">Iam nox Sidera Tethyos</p>
<p class="c_v">Undis caeruleis condere coeperat,</p>
<p class="c_v">Cum laetae volucres diem</p>
<p class="c_v">Venturum vario carmine nuntiant;</p>
<p class="c_n">5</p><p class="vv">Argutae fidicen lyrae</p>
<p class="c_v">Alcon, auricomo gratus Apollini</p>
<p class="c_v">Alcon, in viridi sedens</p>
<p class="c_v">Ripa Tybridis haec dulcia fundere</p>
<p class="c_v">Coepit carmina, Lesbium</p>
<p class="c_n">10</p><p class="vv">Aurato feriens pectine barbiton.</p>
<p class="c_v">Iam Sol Oceano diem</p>
<p class="c_v">Ducet purpureis, Roma parens, equis,</p>
<p class="c_v">Quo FARNESIUS inclyti</p>
<p class="c_v">Heros imperii sceptra potentia</p>
<p class="c_n">15</p><p class="vv">Sumens auspicio deum</p>
<p class="c_v">Felici, Ausoniis attulit urbibus</p>
<p class="c_v">Pacis gaudia candidae;</p>
<p class="c_v">Et belli furias alpibus, et mari</p>
<p class="c_v">Arcens, tristia dulcibus</p>
<p class="c_n">20</p><p class="vv">Mutavit litui murmura canticis.</p>
<p class="c_v">Ex illo nitidis viret</p>
<p class="c_v">Arvis tuta Ceres, Bacchus et exteris</p>
<p class="c_v">Crescit liber ab hostibus,</p>
<p class="c_v">Nec nostros abigit miles atrox greges,</p>
<p class="c_n">25</p><p class="vv">Nec passim pila ferrea</p>
<p class="c_v">Ictu fulmineo moenia concutit.</p>
<p class="c_v">Nec discordia civium</p>
<p class="c_v">Cognato maculans sanguine dexteras</p>
<p class="c_v">Miscet proelia; quo nihil</p>
<p class="c_n">30</p><p class="vv">Sol, qui cuncta videt, spectat acerbius.</p>
<p class="c_v">PAULLO denique TERTIO</p>
<p class="c_v">Rerum praeside, vis, et furor impius,</p>
<p class="c_v">Et tristes superum minae</p>
<p class="c_v">Excessere procul finibus Italis,</p>
<p class="c_n">35</p><p class="vv">Illuxitque beata diu</p>
<p class="c_v">Optato veniens tempore Faustitas:</p>
<p class="c_v">Ut quondam medio in mari</p>
<p class="c_v">Iactatis validi turbinis impetu</p>
<p class="c_v">Nautis Tyndaridae ferunt</p>
<p class="c_n">40</p><p class="vv">Fratres auxilium sidere dextero.</p>
<p class="c_v">Ergo iam novus incipit</p>
<p class="c_v">Rerum ordo, facies iam nova cernitur:</p>
<p class="c_v">Antiquum revocat decus</p>
<p class="c_v">Divum Roma domus, et caput urbium,</p>
<p class="c_n">45</p><p class="vv">Et magnis legionibus</p>
<p class="c_v">Turcam, et Danubii flumina territat.</p>
<p class="c_v">Fortunata per oppida</p>
<p class="c_v">Cornu fundit opes Copia divite:</p>
<p class="c_v">Virtuti suus est honos,</p>
<p class="c_n">50</p><p class="vv">Et legum timor, et prisca redit fides.</p>
<p class="c_v">Sed iam purpureum bonae</p>
<p class="c_v">Ostendit Veneris stella oriens diem.</p>
<p class="c_v">Salve, lux nitidissima,</p>
<p class="c_v">Natali proprio carior omnibus,</p>
<p class="c_n">55</p><p class="vv">Quos pulcherrima sustinet</p>
<p class="c_v">Regnis Hesperiae terra feracibus.</p>
<p class="c_v">Te nec Iuppiter horridis</p>
<p class="c_v">Infuscet nebulis, nec malus invida</p>
<p class="c_v">Contristet pluvia Notus,</p>
<p class="c_n">60</p><p class="vv">Nec lux Oceano pulchrior exeat.</p>
<p class="c_v">Foecundi aura Favonii</p>
<p class="c_v">Pingat caeruleis gramina liliis:</p>
<p class="c_v">Stillent mella virentibus</p>
<p class="c_v">Ramis: lacte mero, Tybri pater, fluas.</p>
<p class="c_n">65</p><p class="vv">Tum laeti choreas loci</p>
<p class="c_v">Ducant, nec geminis iuncta sororibus</p>
<p class="c_v">Absit Gratia, nec Pudor</p>
<p class="c_v">Sanctus, nec Pietas, almaque Veritas.</p>
<p class="c_v">At tu, nobilis imperi</p>
<p class="c_n">70</p><p class="vv">Vertex, magnanimum Roma Quiritium</p>
<p class="c_v">Mater, surge cadentibus</p>
<p class="c_v">Astris, et superum dona fer omnibus</p>
<p class="c_v">Templis: incipe debitas</p>
<p class="c_v">Prima luce deis reddere gratias</p>
<p class="c_n">75</p><p class="vv">Cantu, ac turis honoribus,</p>
<p class="c_v">Et PAULLO Pylii tempora Nestoris</p>
<p class="c_v">Ora, qui tibi saecula</p>
<p class="c_v">Saturni veteris rettulit aurea.</p>
<p class="blank">&nbsp;</p>
<p class="c_t">9. ad Alexandrum Farnesium cardinalem</p>
<p class="c_v">Pulchrae Naiades, bonique Fauni,</p>
<p class="c_v">Dilectum iuvenem vocate ad istas</p>
<p class="c_v">Mecum delicias. Ades, Quiritum</p>
<p class="c_v">ALEXANDER ocelle. Sat tulisti</p>
<p class="c_n">5</p><p class="vv">Dura frigora, sat graves calores,</p>
<p class="c_v">Et casus varios periculorum.</p>
<p class="c_v">Te vidit Tagus aurifer citatis</p>
<p class="c_v">Equis currere, te rapacis unda</p>
<p class="c_v">Rheni, te Liger, et Garumna vidit</p>
<p class="c_n">10</p><p class="vv">Iratos properantem adire reges,</p>
<p class="c_v">Et componere bella, foederumque</p>
<p class="c_v">Leges dicere: te feras per alpes</p>
<p class="c_v">Nuper terrificis euntem in armis</p>
<p class="c_v">Faunique stupuere Oreadesque,</p>
<p class="c_n">15</p><p class="vv">Dum cinctus legionibus Latinis</p>
<p class="c_v">Petis Vindelicas tremendus oras,</p>
<p class="c_v">Et magnum Carolum tuo labantem</p>
<p class="c_v">Firmas praesidio, trucesque nostris</p>
<p class="c_v">Agris Teutonicas minas repellis.</p>
<p class="c_n">20</p><p class="vv">Sed iam desine, iam satis laborum</p>
<p class="c_v">Pro cara Italia subisti, omitte</p>
<p class="c_v">Curas Urbis, et Orbis, aestuosa</p>
<p class="c_v">Dum Canicula saevit, otiumque</p>
<p class="c_v">Praefer dulce negotiis, ut alti</p>
<p class="c_n">25</p><p class="vv">Virtus Scipiadae solebat olim</p>
<p class="c_v">Factitare, tumultuosa Romae</p>
<p class="c_v">Linquens moenia ter quaterque in anno.</p>
<p class="c_v">Hic quiesce parumper, hic molestis</p>
<p class="c_v">Te furare laboribus. Licebit</p>
<p class="c_n">30</p><p class="vv">Horas fallere fervidas legendo</p>
<p class="c_v">Musae versiculos Horatianae,</p>
<p class="c_v">Et quae Moeonides sacer, sacerque</p>
<p class="c_v">Canit Vergilius. Licebit antra,</p>
<p class="c_v">Et fontes gelidos adire. Risus,</p>
<p class="c_n">35</p><p class="vv">Et ioci comites procul fugabunt</p>
<p class="c_v">Curas, tristitiamque; nec pudebit</p>
<p class="c_v">Modo incompositos videre motus</p>
<p class="c_v">Saltantis Pholoes: modo assidere</p>
<p class="c_v">Canenti Meliboeo. Aves tenaci</p>
<p class="c_n">40</p><p class="vv">Visco fallere, piscibus iuvabit</p>
<p class="c_v">Dolos tendere vitreis sub undis.</p>
<p class="c_v">Nec cervi, leporesve, capreaeve</p>
<p class="c_v">Absunt; accipiterque copiosas</p>
<p class="c_v">Hic praedas agit: omnibus venusta</p>
<p class="c_n">45</p><p class="vv">Rura denique gaudiis redundant.</p>
<p class="c_v">Ergo moenia Romuli, et severa</p>
<p class="c_v">Cuncta desere: sed cavebis illas</p>
<p class="c_v">Turmas innumerabiles clientum</p>
<p class="c_v">Tecum ducere. Sit comes Mapheus,</p>
<p class="c_n">50</p><p class="vv">Et Mirandula, Romulusque, docti</p>
<p class="c_v">In primis homines bonique. Ad illos</p>
<p class="c_v">Addantur alii viri elegantes,</p>
<p class="c_v">Sed pauci tamen. Haud beata gustes</p>
<p class="c_v">Ruris commoda, ni superfluentes</p>
<p class="c_n">55</p><p class="vv">Pompas Urbis in Urbe derelinquas.</p>
<p class="blank">&nbsp;</p>
<p class="c_t">10. ad agellum suum</p>
<p class="c_v">Formosa silva, vosque lucidi fontes,</p>
<p class="c_v">Et candidarum templa sancta Nympharum,</p>
<p class="c_v">Quam me beatum, quamque dis putem acceptum,</p>
<p class="c_v">Si vivere, et mori in sinu queam vestro!</p>
<p class="c_n">5</p><p class="vv">Nunc me necessitas acerba longinquas</p>
<p class="c_v">Adire terras cogit, et peregrinis</p>
<p class="c_v">Corpusculum laboribus fatigare.</p>
<p class="c_v">At tu Diana, montis istius custos,</p>
<p class="c_v">Si saepe dulci fistula tuas laudes</p>
<p class="c_n">10</p><p class="vv">Cantavi, et aram floribus coronavi,</p>
<p class="c_v">Da cito, dea, ad tuos redire secessus.</p>
<p class="c_v">Sed seu redibo, seu negaverint Parcae,</p>
<p class="c_v">Dum meminero mei, tui memor vivam,</p>
<p class="c_v">Formosa silva, vosque lucidi fontes,</p>
<p class="c_n">15</p><p class="vv">Et candidarum templa sancta Nympharum.</p>
<p class="blank">&nbsp;</p>
<p class="c_t">11. ad Litavium Sperantium</p>
<p class="c_v">Non semper rapido Cynthia belluas</p>
<p class="c_v">Cursu persequitur, nec miseris solet</p>
<p class="c_v">Semper letiferum Delius impiger</p>
<p class="c_v">Arcum tendere gentibus,</p>
<p class="c_n">5</p><p class="vv">Aut regina suum Calliope melos</p>
<p class="c_v">Noctes, atque dies continuat, neque</p>
<p class="c_v">Ipsis perpetuo saevit in ignibus</p>
<p class="c_v">Infestus Veneris puer.</p>
<p class="c_v">Tu numquam studiis otia tristibus</p>
<p class="c_n">10</p><p class="vv">Interponere amas: sed magis in dies</p>
<p class="c_v">Pallentem sequitur cura scientiam,</p>
<p class="c_v">Atque alti labor ingeni.</p>
<p class="c_v">At contra sapiens quam bene Socrates</p>
<p class="c_v">Doctus cum pueris ludere! Sic gravis</p>
<p class="c_n">15</p><p class="vv">Olim Panthoides seria mollibus</p>
<p class="c_v">Condebat citharae modis.</p>
<p class="c_v">Quin et Scipiadae Laelius abdito</p>
<p class="c_v">Lucrini varias litore conchulas</p>
<p class="c_v">Certabat legere, ut grandia publicae</p>
<p class="c_n">20</p><p class="vv">Curae taedia poneret.</p>
<p class="c_v">Iam mittas, Litavi, quaerere, quae Dei,</p>
<p class="c_v">Quae natura animae, cur Iovis optima</p>
<p class="c_v">Sit lux, curve senex falcifer invido</p>
<p class="c_v">Terras lumine fascinet.</p>
<p class="c_n">25</p><p class="vv">Indulge potius, dum licet, otio,</p>
<p class="c_v">Et solare levi Flaminium lyra</p>
<p class="c_v">Maerentem ob dominae dissidium Chloes.</p>
<p class="c_v">Et Lygdae nova proelia.</p>
<p class="blank">&nbsp;</p>
<p class="c_t">12. ad seipsum de adventu hiemis</p>
<p class="c_v">Iam bruma veniente praeterivit</p>
<p class="c_v">Aestas mollior, et cadunt ab altis</p>
<p class="c_v">Frondes arboribus: tepor Favoni</p>
<p class="c_v">Immanes Boreae furentis iras</p>
<p class="c_n">5</p><p class="vv">Formidans abit: illum agri voluptas</p>
<p class="c_v">Canorae volucres sequuntur. Ergo</p>
<p class="c_v">Et nos dulcia rura deseramus,</p>
<p class="c_v">Dum Ver purpurea coma decorum</p>
<p class="c_v">Reducat Zephyri tepentis auram.</p>
<p class="c_n">10</p><p class="vv">Horti deliciae meae valete,</p>
<p class="c_v">Fontes luciduli valete, salve</p>
<p class="c_v">Mihi villula carior superbis</p>
<p class="c_v">Regum liminibus. Recedo, sensum</p>
<p class="c_v">Sed meum hic animumque derelinquo.</p>
<p class="blank">&nbsp;</p>
<p class="c_t">13. de laudibus lauri</p>
<p class="c_v">Laure, conspicuo nitens</p>
<p class="c_v">Semper tegmine frondium,</p>
<p class="c_v">Quas nec bruma gelu rigens,</p>
<p class="c_v">Nec saevi rabies Noti</p>
<p class="c_n">5</p><p class="vv">Laeto privat honore,</p>
<p class="c_v">Te canam, nemorum decus</p>
<p class="c_v">Arborumque virentium,</p>
<p class="c_v">Inter quas ita gloria</p>
<p class="c_v">Praestas, ut teneras super</p>
<p class="c_n">10</p><p class="vv">Vites tollitur alnus.</p>
<p class="c_v">Iratae fugiens minas</p>
<p class="c_v">Iunonis, celeri ut pede</p>
<p class="c_v">Latona Ortygiam attigit,</p>
<p class="c_v">Te visa, gemini statim</p>
<p class="c_n">15</p><p class="vv">Solvit pondera foetus.</p>
<p class="c_v">Hinc tantis meritis parem</p>
<p class="c_v">Phoebus reddere gratiam</p>
<p class="c_v">Quaerens, horrificum neci</p>
<p class="c_v">Ut Pythona dedit, tua</p>
<p class="c_n">20</p><p class="vv">Cinxit tempora fronde.</p>
<p class="c_v">Dein vocalibus Aonum</p>
<p class="c_v">Silvis inseruit, te ubi</p>
<p class="c_v">Lactis fluminibus leves</p>
<p class="c_v">Nymphae, et capripedes rigant</p>
<p class="c_n">25</p><p class="vv">Dulci nectare Fauni.</p>
<p class="c_v">Nec colles Heliconios</p>
<p class="c_v">Dextro contigerit pede</p>
<p class="c_v">Te quisquam sine; nam prius</p>
<p class="c_v">Ex Lauro capiunt sua</p>
<p class="c_n">30</p><p class="vv">Sancti praemia vates.</p>
<p class="c_v">Quin et limina Caesarum,</p>
<p class="c_v">Victoremque etiam tuis</p>
<p class="c_v">Exornas foliis ducem,</p>
<p class="c_v">Cum Victoria nobili</p>
<p class="c_n">35</p><p class="vv">Plena pulvere venit.</p>
<p class="c_v">Cum primum haec dea praepete</p>
<p class="c_v">Penna fortia Romuli</p>
<p class="c_v">Intrat moenia, poneris</p>
<p class="c_v">Tarpeii in gremio Iovis</p>
<p class="c_n">40</p><p class="vv">Laetae nuntia pacis.</p>
<p class="c_v">Quamvis ipse Diespiter</p>
<p class="c_v">Crebris fulminibus deum</p>
<p class="c_v">Templa concutiat, tamen</p>
<p class="c_v">Nullis ipsa tonitribus</p>
<p class="c_n">45</p><p class="vv">Igni tacta corusco es.</p>
<p class="c_v">Quis te laudibus efferat</p>
<p class="c_v">Dignis, Laure? Nocentium</p>
<p class="c_v">Tu purgamina sordibus</p>
<p class="c_v">Praebes, veraque cornea</p>
<p class="c_n">50</p><p class="vv">Mittis somnia porta.</p>
<p class="c_v">Te pulcherrima sospitet</p>
<p class="c_v">Latona, et cohibens levi</p>
<p class="c_v">Arcu Cynthia belluas:</p>
<p class="c_v">Te Phoebus viridem tuus</p>
<p class="c_n">55</p><p class="vv">Omne servet in aevum.</p>
<p class="blank">&nbsp;</p>
<p class="c_t">14. ad Bacchum</p>
<p class="c_v">Age, Bacche, quis furor me rabidum occupat? io io</p>
<p class="c_v">Rapior, et alta cursu volucri in nemora feror,</p>
<p class="c_v">Ubi sacra Maenades cum trieterica celebrant,</p>
<p class="c_v">Furibunda solent vagantes agitare tripudia.</p>
<p class="c_n">5</p><p class="vv">Audire videor alto reboantia strepitu</p>
<p class="c_v">Ubique aera: iam choris, iam videor nemorivagis</p>
<p class="c_v">Celer interesse turmis. Evoe mihi sola sub</p>
<p class="c_v">Pedibus tremunt, nubes evoe pulverea diem</p>
<p class="c_v">Mihi tollit. Adest, adest iam Semeleia propius</p>
<p class="c_n">10</p><p class="vv">Soboles: io venit, tinnula cymbala resonant,</p>
<p class="c_v">Phrygiis recurva stridet grave tibia calamis.</p>
<p class="c_v">Evoe vagus abit animus, evoe tremula flagris</p>
<p class="c_v">Mihi terga quatit furor. Parce precor, precor, animum</p>
<p class="c_v">Stimulis citare tantis: alios rape celeres</p>
<p class="c_n">15</p><p class="vv">Per opaca Thraciae rura, alii capita rotent</p>
<p class="c_v">Hinc et hinc reflexa, thyrsisque feras hederigeris</p>
<p class="c_v">Lanient. In otiosis ego sacra latibulis</p>
<p class="c_v">Faciam, aureisque Bacchi pia numina fidibus</p>
<p class="c_v">Referam novus sacerdos. Tua, Liber, initia</p>
<p class="c_n">20</p><p class="vv">Cantabo, et ista, donec mihi vita supererit,</p>
<p class="c_v">Habitabo nemora, semper tuus, Evie, famulus.</p>
<p class="c_v">Quod si bene, pater, Evantum me inserere choris</p>
<p class="c_v">Animo est, et altae furibundum per iuga Rhodopes</p>
<p class="c_v">Agitare, tuo mihi saltem munere liceat</p>
<p class="c_n">25</p><p class="vv">Rabidi furorem amoris compescere, pater, et</p>
<p class="c_v">Da servitio gravi dominae vivere vacuum.</p>
<p class="blank">&nbsp;</p>
<p class="c_t">15. ad agellum suum</p>
<p class="c_v">Umbrae frigidulae, arborum susurri,</p>
<p class="c_v">Antra roscida, discolore picta</p>
<p class="c_v">Tellus gramine, fontium loquaces</p>
<p class="c_v">Lymphae, garrulae aves, amica Musis</p>
<p class="c_n">5</p><p class="vv">Otia, o mihi si volare vestrum</p>
<p class="c_v">In sinum superi annuant benigni,</p>
<p class="c_v">Si dulci liceat frui recessu,</p>
<p class="c_v">Et nunc ludere versibus iocosis,</p>
<p class="c_v">Nunc somnum virides sequi per umbras,</p>
<p class="c_n">10</p><p class="vv">Nunc mulgere mea manu capellam,</p>
<p class="c_v">Lacteoque liquore membra sicca</p>
<p class="c_v">Irrigare per aestum, et aestuosis</p>
<p class="c_v">Curis dicere plurimam salutem;</p>
<p class="c_v">O quae tunc mihi vita, quam beata,</p>
<p class="c_n">15</p><p class="vv">Quam vitae similis foret deorum!</p>
<p class="c_v">At vos, o Heliconiae puellae,</p>
<p class="c_v">Queis fontes et amoena rura cordi,</p>
<p class="c_v">Si cara mihi luce cariores</p>
<p class="c_v">Estis, iam miserescite obsecrantis,</p>
<p class="c_n">20</p><p class="vv">Meque Urbis strepitu tumultuosae</p>
<p class="c_v">Ereptum in placido locate agello.</p>
<p class="blank">&nbsp;</p>
<p class="c_t">16. ad Alexandrum Farnesium cardinalem</p>
<p class="c_v">Iam diem gyro breviore claudens</p>
<p class="c_v">Phoebus insani rabiem Leonis</p>
<p class="c_v">Sedat, Autumnumque refert decorum</p>
<p class="c_v">Mollior aestas.</p>
<p class="c_n">5</p><p class="vv">Ille maturis redimitus uvis</p>
<p class="c_v">Laetus incedit per amoena rura:</p>
<p class="c_v">Eius aspectu exhilarata ducunt</p>
<p class="c_v">Poma colorem.</p>
<p class="c_v">At puer flavae Semeles sodalem</p>
<p class="c_n">10</p><p class="vv">Candidum gaudens rediisse, prodit</p>
<p class="c_v">Obviam longe: socias choreas</p>
<p class="c_v">Iungit uterque.</p>
<p class="c_v">Saltat hos circum thiasus, iocosi</p>
<p class="c_v">Panes, et passo Dryades capillo,</p>
<p class="c_n">15</p><p class="vv">Fistulis mixtum resonat suavis</p>
<p class="c_v">Tibia carmen.</p>
<p class="c_v">Ipsa pomosos Cytherea in agros</p>
<p class="c_v">Migrat, et pulcher Iocus, et Voluptas:</p>
<p class="c_v">Tu tamen durus potes in molesta</p>
<p class="c_n">20</p><p class="vv">Urbe morari,</p>
<p class="c_v">Semper et magnum celeri per orbem</p>
<p class="c_v">Mente, FARNESI, volitas, quid acer</p>
<p class="c_v">Turca, quid Rhenus paret, ac remota in</p>
<p class="c_v">Parte Britannus,</p>
<p class="c_n">25</p><p class="vv">Providens longe. Sed omitte curam</p>
<p class="c_v">Imperi paucis vacuus diebus:</p>
<p class="c_v">Te magis tantos vegetum ad labores</p>
<p class="c_v">Rura remittent.</p>
<p class="blank">&nbsp;</p>
<p class="c_t">17. ad agellum suum</p>
<p class="c_v">Venuste agelle, tuque pulchra villula,</p>
<p class="c_v">Mei parentis optimi</p>
<p class="c_v">Olim voluptas, et quies gratissima</p>
<p class="c_v">Fuistis: at simul senex</p>
<p class="c_n">5</p><p class="vv">Terras reliquit, et beatas caelitum</p>
<p class="c_v">Petivit oras, incola</p>
<p class="c_v">Vos alter occupavit, atque ferreus</p>
<p class="c_v">Amabili vestro sinu</p>
<p class="c_v">Me lacrimantem eiecit, et caris procul</p>
<p class="c_n">10</p><p class="vv">Abire iussit finibus.</p>
<p class="c_v">At nunc, amica rura, vos reddit mihi</p>
<p class="c_v">Farnesii benignitas.</p>
<p class="c_v">Iam vos revisam, iam iuvabit, arbores</p>
<p class="c_v">Manu paterna consitas</p>
<p class="c_n">15</p><p class="vv">Videre, iam libebit in cubiculo</p>
<p class="c_v">Molles inire somnulos,</p>
<p class="c_v">Ubi senex solebat artus languidos</p>
<p class="c_v">Molli fovere lectulo.</p>
<p class="c_v">Gaudete, fontes, rivulique limpidi;</p>
<p class="c_n">20</p><p class="vv">Heri vetusti filius</p>
<p class="c_v">Iam iam propinquat, vosque dulci fistula</p>
<p class="c_v">Mulcebit, illa fistula,</p>
<p class="c_v">Quam vestro Iolae donat Alcon Maximus,</p>
<p class="c_v">Ut inclyti Farnesii</p>
<p class="c_n">25</p><p class="vv">Laudes canentem Naidum pulcher chorus</p>
<p class="c_v">Miretur, et Pan capripes.</p>
<p class="blank">&nbsp;</p>
<p class="c_t">18. ad musam de Philippo Obermairo</p>
<p class="c_v">Collis Aonii puella cultrix,</p>
<p class="c_v">Una ex virginibus novem tenellis,</p>
<p class="c_v">Quam nec bella cruenta, nec labores</p>
<p class="c_v">Solis dicere, sed puellularum</p>
<p class="c_n">5</p><p class="vv">Amores, querimonias, iocosque</p>
<p class="c_v">Lascivis elegis iuvat referre;</p>
<p class="c_v">Hanc myrtum tibi dedicat PHILIPPUS,</p>
<p class="c_v">Natus Vindelicis PHILIPPUS oris,</p>
<p class="c_v">Sed tam cultus, et elegans poeta,</p>
<p class="c_n">10</p><p class="vv">Tam dulcis lepidusque, ut Italorum</p>
<p class="c_v">Nemo sit propior tuo Tibullo.</p>
<p class="c_v">Hanc ille irrigua fovebit unda,</p>
<p class="c_v">Hanc perfundet odoribus, tuasque</p>
<p class="c_v">Laudes assidue sub huius umbra,</p>
<p class="c_n">15</p><p class="vv">Molli carmine concinet. Puella</p>
<p class="c_v">Pulchra, tu iuveni fave, tuaeque</p>
<p class="c_v">Fac sit deliciae, tuique amores.</p>
<p class="blank">&nbsp;</p>
<p class="c_t">19. ad Veturiam matrem, et Iulium et Faustum<br />fratres mortuos</p>
<p class="c_v">Mater candida, candidique fratres,</p>
<p class="c_v">Qui me funere rapti acerbo, in atris</p>
<p class="c_v">Lugentem tenebris videtis, et cum</p>
<p class="c_v">Sol terras hilarat nitente luce,</p>
<p class="c_n">5</p><p class="vv">Et cum nox placidum refert soporem,</p>
<p class="c_v">Iam mei miserescite, et deorum</p>
<p class="c_v">Supplicate parenti, ut exuens me</p>
<p class="c_v">Vinclis corporeis, volare vestros</p>
<p class="c_v">Ad manes sinat; est enim relictum</p>
<p class="c_n">10</p><p class="vv">Nihil dulce mihi, nihil quod aegrum,</p>
<p class="c_v">Et maerentem animum levare possit,</p>
<p class="c_v">Praeterquam lacrimae, et querelae, ab imo</p>
<p class="c_v">Et suspiria corde tracta. Quod ni</p>
<p class="c_v">Timeret mea mens, adire dum vos</p>
<p class="c_n">15</p><p class="vv">Urget, ne, procul a piis repulsa,</p>
<p class="c_v">Vobis perpetuo careret, ipsum</p>
<p class="c_v">Ferrum iam mihi corpus exuisset.</p>
<p class="blank">&nbsp;</p>
<p class="c_t">20. ad Ioannem Antonium Flaminium<br />patrem morientem</p>
<p class="c_v">Vixisti, genitor, bene, ac beate,</p>
<p class="c_v">Nec pauper, neque dives, eruditus</p>
<p class="c_v">Satis, et satis eloquens, valente</p>
<p class="c_v">Semper corpore, mente sana, amicis</p>
<p class="c_n">5</p><p class="vv">Iucundus, pietate singulari.</p>
<p class="c_v">Nunc lustris bene sexdecim peractis</p>
<p class="c_v">Ad divum proficisceris beatas</p>
<p class="c_v">Oras. I, genitor, tuumque natum</p>
<p class="c_v">Olympi cito siste tecum in arce.</p>
<p class="blank">&nbsp;</p>
<p class="c_t">21. ad Antonium Mirandulam</p>
<p class="c_v">ANTONI venerande, anima mihi carior ipsa,</p>
<p class="c_v">Romamne semper incoles?</p>
<p class="c_v">Te nec avaritiae morbus, nec fervida honorum</p>
<p class="c_v">In Urbe detinet sitis.</p>
<p class="c_n">5</p><p class="vv">Vis igitur properemus, ubi Dovadula Musis</p>
<p class="c_v">Amica praebet otia?</p>
<p class="c_v">Hunc agrum dat habere tibi Farnesius heros,</p>
<p class="c_v">Quo nil amoenius, neque</p>
<p class="c_v">Fertilius Baccho, et Cereri gratissima tellus</p>
<p class="c_n">10</p><p class="vv">Togata cernit Gallia.</p>
<p class="c_v">Has age delicias, et dulcia rura petamus,</p>
<p class="c_v">Quo pulcher Autumnus vocat,</p>
<p class="c_v">Et Bacchus pater, et virides Pomona per herbas</p>
<p class="c_v">Cum Gratiis ducens choros.</p>
<p class="c_n">15</p><p class="vv">Iam videor tecum patula proiectus in umbra</p>
<p class="c_v">Ad lucidi fontis caput,</p>
<p class="c_v">Discere, nubigenam quae mille coloribus Irim</p>
<p class="c_v">Vis pingat imbris nuntiam;</p>
<p class="c_v">Cur cadat aestivo glacialis sidere grando;</p>
<p class="c_n">20</p><p class="vv">Quis tantus excitet furor</p>
<p class="c_v">Ventos, horrisonas curvato gurgite ut undas</p>
<p class="c_v">Ad alta mittant sidera;</p>
<p class="c_v">Altera cur auro tellus fluat, altera ferro,</p>
<p class="c_v">At illa gemmis splendeat.</p>
<p class="c_n">25</p><p class="vv">Felix, qui rerum causas, MIRANDULA, nosti,</p>
<p class="c_v">Et eleganter explicas.</p>
<p class="c_v">Tu docti pridem male culta vireta Lycaei</p>
<p class="c_v">Post longa primus saecula</p>
<p class="c_v">Efficis, ut prisco revirescant more, quod omnis</p>
<p class="c_n">30</p><p class="vv">Miretur aetas postera,</p>
<p class="c_v">Teque parem dicat magnis heroibus illis</p>
<p class="c_v">Quos ipsa Pallas artibus</p>
<p class="c_v">Erudiens claris dat adhuc splendere per orbem,</p>
<p class="c_v">Ut pulchra caeli lumina.</p>
<p class="blank">&nbsp;</p>
<p class="c_t">22. ad Apollinem</p>
<p class="c_v">Cynthii cultor nemoris, beatas</p>
<p class="c_v">Voce qui Nymphas, citharaque mulces,</p>
<p class="c_v">Phoebe, supremi Iovis, et deorum</p>
<p class="c_v">Blanda voluptas,</p>
<p class="c_n">5</p><p class="vv">Si tibi semper mea mens ab annis</p>
<p class="c_v">Serviit primis, neque dulce cordi</p>
<p class="c_v">Est meo quidquam sine te, precanti</p>
<p class="c_v">Annue dexter.</p>
<p class="c_v">Ut mihi optatum dat habere agellum</p>
<p class="c_n">10</p><p class="vv">Clara Farnesi pietas, gravique</p>
<p class="c_v">Liberans cura, iubet otiosam</p>
<p class="c_v">Ducere vitam,</p>
<p class="c_v">Sic tuo vati liceat, perenni</p>
<p class="c_v">Nomen illius celebrare cantu;</p>
<p class="c_n">15</p><p class="vv">Et viri in nostris vireat libellis</p>
<p class="c_v">Gloria semper,</p>
<p class="c_v">Myrtus ut luco viret in latenti,</p>
<p class="c_v">Fonte quam nutrit liquido decora</p>
<p class="c_v">Nais, et saevas hiemes, et aestus</p>
<p class="c_n">20</p><p class="vv">Arcet iniquos.</p>
<p class="blank">&nbsp;</p>
<p class="c_t">23. nenia in mortem Franciscae Sfortiae<br />sororis Guidi Ascanii cardinalis</p>
<p class="c_v">Puella delicatior</p>
<p class="c_v">Molli columba, pulchrior</p>
<p class="c_v">Rosae rubentis flosculo</p>
<p class="c_v">Cur immerentem candidis</p>
<p class="c_n">5</p><p class="vv">Te saeva Parca fratribus,</p>
<p class="c_v">Et coniugi dulcissimo</p>
<p class="c_v">Prima iuventa sustulit?</p>
<p class="c_v">Sic florem, hiantem mollibus</p>
<p class="c_v">Telluris almae amplexibus</p>
<p class="c_n">10</p><p class="vv">Vellens procella turbinis</p>
<p class="c_v">Leves in auras dissipat.</p>
<p class="c_v">FRANCISCA, acerbo funere</p>
<p class="c_v">Caeli relinquens lumina,</p>
<p class="c_v">Tuae domus, et patriae</p>
<p class="c_n">15</p><p class="vv">Cuncta abstulisti gaudia</p>
<p class="c_v">Te mollis unda Tybridis</p>
<p class="c_v">Flens crevit, ipsae crinibus</p>
<p class="c_v">Passis puellae Naides</p>
<p class="c_v">Flevere: septem collium</p>
<p class="c_n">20</p><p class="vv">Questus ad alta sidera</p>
<p class="c_v">Ivere: lucidum caput</p>
<p class="c_v">Sol lugubri ferrugine</p>
<p class="c_v">Velavit, atra civitas</p>
<p class="c_v">Cum te sepulcro poneret.</p>
<p class="c_n">25</p><p class="vv">Pudor, Venustas, Gratiae</p>
<p class="c_v">Sunt hoc sepulcro conditae.</p>
<p class="c_v">Crudelis, implacabilis,</p>
<p class="c_v">Iniqua Mors, cornicibus</p>
<p class="c_v">Tam longa parcis saecula,</p>
<p class="c_n">30</p><p class="vv">Et huic puellae tam cito</p>
<p class="c_v">Manus rapaces iniicis,</p>
<p class="c_v">Quae debuit Amphrysiae</p>
<p class="c_v">Vicisse vatis tempora.</p>
<p class="c_v">Nec te rogantis dulcia</p>
<p class="c_n">35</p><p class="vv">Flexere verba, ferream</p>
<p class="c_v">Quae vim valebant frangere:</p>
<p class="c_v">Nec oris illa dignitas,</p>
<p class="c_v">Cui Pallas ipsa cesserat,</p>
<p class="c_v">Tui furoris impetum</p>
<p class="c_n">40</p><p class="vv">Tardare quivit, impia.</p>
<p class="c_v">Nil fratris Ascani favor,</p>
<p class="c_v">Quem magna Roma suspicit,</p>
<p class="c_v">Carae sorori profuit:</p>
<p class="c_v">Nil vota PAULLI TERTII,</p>
<p class="c_n">45</p><p class="vv">Quo terra nil maius videt,</p>
<p class="c_v">Iuvere neptem candidam.</p>
<p class="c_v">At saevias licet, fera</p>
<p class="c_v">Mors, vivet ipsa funeri</p>
<p class="c_v">Suo superstes, omnium</p>
<p class="c_n">50</p><p class="vv">Volans per ora gentium</p>
<p class="c_v">FRANCISCA, magnae gloria, et</p>
<p class="c_v">Dolor perennis patriae.</p>
<p class="blank">&nbsp;</p>
<p class="c_t">24. epitaphium Franciscae Sfortiae</p>
<p class="c_v">FRANCISCAE tumulo teguntur isto</p>
<p class="c_v">Ossa SFORTIADIS, viator. illa</p>
<p class="c_v">Et forma memorabili puella,</p>
<p class="c_v">Et sancti specimen fuit pudoris;</p>
<p class="c_n">5</p><p class="vv">Digna vivere ad ultimam senectam.</p>
<p class="c_v">Sed mors, optima quaeque prima tollit.</p>
<p class="c_v">Ipsam Romula gens, avusque PAULLUS</p>
<p class="c_v">TERTIUS lacrimis piis honorant:</p>
<p class="c_v">At deum genitor, deique gaudent</p>
<p class="c_n">10</p><p class="vv">Esse concilio suo receptam.</p>
<p class="blank">&nbsp;</p>
<p class="c_t">25. epitaphium Ioannis Matthaei Giberti<br />pontificis Veronensis</p>
<p class="c_v">Giberti veneratur hic sepulcrum,</p>
<p class="c_v">Quem Ligur genuit Panormi in urbe,</p>
<p class="c_v">Roma nutriit, et diu regendi</p>
<p class="c_v">Orbis participem beata vidit;</p>
<p class="c_n">5</p><p class="vv">Dein Verona recepit, et magistrum</p>
<p class="c_v">Sincerae pietatis, et parentem</p>
<p class="c_v">Mirata est. Nihil ille quod beatam</p>
<p class="c_v">Posset reddere civitatem, omisit:</p>
<p class="c_v">Nunc caelo fruitur beatus ipse.</p>
<p class="blank">&nbsp;</p>
<p class="c_t">26. ad suavissimum sodalem suum</p>
<p class="c_v">Senex palustribus loquacior ranis,</p>
<p class="c_v">Turbaque semper garrula cicadarum,</p>
<p class="c_v">Tu nunc relictis villulis Capenatum,</p>
<p class="c_v">Sinu Bononiae educaris in dulci,</p>
<p class="c_n">5</p><p class="vv">Qua civitate delicatior nulla est;</p>
<p class="c_v">Vitamque laetam vivis atque felicem</p>
<p class="c_v">Fruens Morono, strenuoque Cervino,</p>
<p class="c_v">Quos publicarum cura nobilis rerum,</p>
<p class="c_v">Ardensque ad alta sidera evehit virtus.</p>
<p class="c_n">10</p><p class="vv">At cum reversus ad tuos agros, tristi</p>
<p class="c_v">Silentio miser, otioque marcesces,</p>
<p class="c_v">O quam vicem tuam dolebis! et caeli</p>
<p class="c_v">Lucem nitentem quam videbis invitus,</p>
<p class="c_v">Cum vita morte iam videbitur peior!</p>
<p class="c_n">15</p><p class="vv">Senex dicacule, et facete nugator,</p>
<p class="c_v">Festivitatis magne amator urbanae,</p>
<p class="c_v">Dic, caprimulgos inter atque fossores,</p>
<p class="c_v">Et senticosa rura gentis insulsae</p>
<p class="c_v">Quid dulce poterit esse, quidve iucundum?</p>
<p class="c_n">20</p><p class="vv">Cum quo iocando tunc dabitur ineptire?</p>
<p class="c_v">Quis elegantes ventitabit ad coenas?</p>
<p class="c_v">Cui post Falerna vina de malo, et sacro</p>
<p class="c_v">Libro venena versuum propinabis?</p>
<p class="c_v">Megaera, non Camoena, quos tibi dictat,</p>
<p class="c_n">25</p><p class="vv">Ut iis acerba pestilentior peste</p>
<p class="c_v">Tuos sodales eneces; quibus centum</p>
<p class="c_v">Abesse millia passuum, nihil prodest;</p>
<p class="c_v">Nam charta taetro infecta carminum tabo,</p>
<p class="c_v">Quam saepe doni maximi loco mittis,</p>
<p class="c_n">30</p><p class="vv">Modis legentum corda polluit miris,</p>
<p class="c_v">Ut liberare languidos suis succis</p>
<p class="c_v">Nec ipse Phoebus, ipsa nec Salus possit.</p>
<p class="c_v">At tu poeta letifer, tuos, quaeso,</p>
<p class="c_v">Amiculos ne perde peste tam dira,</p>
<p class="c_n">35</p><p class="vv">Sed pessimis iam pone versibus finem;</p>
<p class="c_v">Saevire vel si pergis, hostibus saevi.</p>
<p class="blank">&nbsp;</p>
<p class="c_t">27. de versibus Philippi Obermairi</p>
<p class="c_v">Dulces versiculi, meo PHILIPPO</p>
<p class="c_v">Quos dulcissima Musa molli in umbra</p>
<p class="c_v">Dictat Castaliae, suo lepore</p>
<p class="c_v">Sic sensum afficiunt meum, meumque</p>
<p class="c_n">5</p><p class="vv">Sic cor exhilarant, ut iis legendis</p>
<p class="c_v">Curae sollicitae, anxii timores,</p>
<p class="c_v">Et suspiria, lacrimaeque amarae</p>
<p class="c_v">Confestim fugiant; velut, suaves</p>
<p class="c_v">Cum spirant Zephyri tepente vere,</p>
<p class="c_n">10</p><p class="vv">Caelo nubila, candidae pruinae</p>
<p class="c_v">Terris diffugiunt; novique flores</p>
<p class="c_v">Pingunt gramina gemmeo colore.</p>
<p class="c_v">Dulces versiculi, tenelli, Amorem</p>
<p class="c_v">Spirantes, Veneremque, Gratiasque,</p>
<p class="c_n">15</p><p class="vv">Semper vivite, semper irrigate</p>
<p class="c_v">Vestro nectareo liquore sensus,</p>
<p class="c_v">Et mentes hominum venustiorum.</p>
<p class="blank">&nbsp;</p>
<p class="c_t">28. ad Philippum Beroaldum Iuniorem</p>
<p class="c_v">Scribes Bentivoli fortia Principis</p>
<p class="c_v">Tu facta, et Ligurem sanguine Iulium</p>
<p class="c_v">Gaudentem Latio, infestaque Galliae</p>
<p class="c_v">Nostris agmina finibus.</p>
<p class="c_n">5</p><p class="vv">Nec parco referes carmine, quam fera</p>
<p class="c_v">Atrox in Selinum bella gerat Sophis,</p>
<p class="c_v">Tum Turcas odio persequitur gravi</p>
<p class="c_v">Regnis pellere patriis.</p>
<p class="c_v">Nos diva Idalium quae nemus incolit,</p>
<p class="c_n">10</p><p class="vv">Et miscere simul dulcia tristibus</p>
<p class="c_v">Gaudet, Maeonia non patitur tuba</p>
<p class="c_v">Regum dicere proelia,</p>
<p class="c_v">Nec Thebas veteres, primave Romuli</p>
<p class="c_v">Sceptra, ausamve deum tecta refringere</p>
<p class="c_n">15</p><p class="vv">Telluris sobolem, aut excidio datum</p>
<p class="c_v">Graiis Ilion ignibus.</p>
<p class="c_v">Nos heu Hierophiles cogit amor male</p>
<p class="c_v">Cervicem laqueo subdere dispari,</p>
<p class="c_v">Quem nec Thessalico murmure saga, nec</p>
<p class="c_n">20</p><p class="vv">Durae gramen Iberiae,</p>
<p class="c_v">Nec Circeia queat solvere naenia.</p>
<p class="c_v">Tu non visa canes proelia: nos gravem</p>
<p class="c_v">Experti dominae saevitiam, levi</p>
<p class="c_v">Curas eluimus fide.</p>
<p class="blank">&nbsp;</p>
<p class="c_t">29. ad Gratias</p>
<p class="c_v">Gratiae, pulchrae Veneris sodales,</p>
<p class="c_v">Queis sine gratum nihil aut venustum est;</p>
<p class="c_v">Non Amor, non ipsa Venus, iocive,</p>
<p class="c_v">Blanditiaeve;</p>
<p class="c_n">5</p><p class="vv">Tris fero vobis violae coronas</p>
<p class="c_v">Flore fulgentes, ego terna vobis</p>
<p class="c_v">Candidi lactis, totidemque libo</p>
<p class="c_v">Cymbia mellis:</p>
<p class="c_v">Vos meis dulcem numeris leporem</p>
<p class="c_n">10</p><p class="vv">Addite, ut semper bene docti ad aures</p>
<p class="c_v">Grata FARNESI veniant Iolae</p>
<p class="c_v">Carmina vestri.</p>
<p class="blank">&nbsp;</p>
<p class="c_t">30. de laudibus Mantuae</p>
<p class="c_v">Felix Mantua, civitatum ocelle,</p>
<p class="c_v">Quam Mars Palladi certat usque et usque</p>
<p class="c_v">Claram reddere gentibus, probisque</p>
<p class="c_v">Ornare ingeniis virorum, et armis!</p>
<p class="c_n">5</p><p class="vv">Te frugum facilis, potensque rerum</p>
<p class="c_v">Tellus, te celebrem facit virente</p>
<p class="c_v">Qui ripa, calamisque flexuosus</p>
<p class="c_v">Leni flumine Mincius susurrat,</p>
<p class="c_v">Et qui te lacus intrat, advenisque</p>
<p class="c_n">10</p><p class="vv">Dites mercibus invehit carinas.</p>
<p class="c_v">Quid palatia culta, quid deorum</p>
<p class="c_v">Templa, quid memorem vias, et urbis</p>
<p class="c_v">Moles nubibus arduis propinquas?</p>
<p class="c_v">Pax secura loco, quiesque nullis</p>
<p class="c_n">15</p><p class="vv">Turbata exsiliis, frequensque rerum</p>
<p class="c_v">Semper copia, et artium bonarum.</p>
<p class="c_v">Felix Mantua, centiesque felix,</p>
<p class="c_v">Tantis Mantua dotibus beata,</p>
<p class="c_v">Sed felix magis, et magis beata,</p>
<p class="c_n">20</p><p class="vv">Quod his temporibus, rudique saeclo</p>
<p class="c_v">Magnum CASTALIONA protulisti!</p>
<p class="blank">&nbsp;</p>
<p class="c_t">31. ad Caesarem Flaminium</p>
<p class="c_v">Caesar aeterno mihi iuncte amoris</p>
<p class="c_v">Vinculo, immites aditure mecum</p>
<p class="c_v">Non modo Hyrcanos, Erebi sed atra</p>
<p class="c_v">Regna profundi;</p>
<p class="c_n">5</p><p class="vv">Ne mihi pulchros Ligurum recessus,</p>
<p class="c_v">Neve Campani memores venusta</p>
<p class="c_v">Rura Sebethi, aut placidas amoeni</p>
<p class="c_v">Tiburis arces.</p>
<p class="c_v">Ipse nil docti patriae Catulli</p>
<p class="c_n">10</p><p class="vv">Comparo; hic vivam, et moriar beatus:</p>
<p class="c_v">Hac mihi toto nihil est in orbe</p>
<p class="c_v">Gratius urbe.</p>
<p class="c_v">Tu ferax vatum generosa tellus,</p>
<p class="c_v">Hospitum nutrix et amica, vatem</p>
<p class="c_n">15</p><p class="vv">Hospitem sese tibi dedicantem</p>
<p class="c_v">Candida nutri.</p>
<p class="c_v">Vos lares dulcis patriae valete;</p>
<p class="c_v">Non enim possum miseras videre</p>
<p class="c_v">Civium pugnas, gladiosque fratrum</p>
<p class="c_n">20</p><p class="vv">Sanguine tinctos.</p>
<p class="c_v">Vos tamen semper mea mens amabit,</p>
<p class="c_v">Me licet Parcae rapiant ad orbem</p>
<p class="c_v">Zona quem Solis dirimit corusco</p>
<p class="c_v">Torrida ab igni.</p>
<p class="blank">&nbsp;</p>
<p class="c_t">32. de fonte Bagnaiae</p>
<p class="c_v">Hunc fontem amoenum, qui vireta limpidis</p>
<p class="c_v">Et ornat, et foecundat ista rivulis,</p>
<p class="c_v">Magni Rodulphi magna liberalitas</p>
<p class="c_v">Caesis medullis montium canalia</p>
<p class="c_n">5</p><p class="vv">Per longa duxit; hoc tibi, terra optima,</p>
<p class="c_v">Dans munus omni praeferendum muneri.</p>
<p class="c_v">Nam quod vetusto polliceris nomine,</p>
<p class="c_v">Praestare nunc primum incipis uberrima</p>
<p class="c_v">Lympha; vocari scilicet BAGNAIA,</p>
<p class="c_n">10</p><p class="vv">Vocabulo iam patrio dignissima.</p>
<p class="blank">&nbsp;</p>
<p class="c_t">33. ad villam Marianam de Victoria Columna</p>
<p class="c_v">Salve magna domus, meae COLUMNAE</p>
<p class="c_v">Natalis, domus o beata salve,</p>
<p class="c_v">Hicne vagiit illa Musa, doctis</p>
<p class="c_v">Quam Phoebus decimam addidit Camoenis?</p>
<p class="c_n">5</p><p class="vv">Caeli lumina vidit hicne primum</p>
<p class="c_v">Caelo femina digna? Digna celsis</p>
<p class="c_v">Nasci, et vivere in aedibus deorum:</p>
<p class="c_v">Supra sidera sidus ipsa clarum?</p>
<p class="c_v">O felix domus! hic Minerva pulchras</p>
<p class="c_n">10</p><p class="vv">Artes edocuit meam COLUMNAM:</p>
<p class="c_v">Hic illi citharam dedit canorus</p>
<p class="c_v">Apollo; Superaque, dixit, omnes,</p>
<p class="c_v">O VlCTORIA, feminas canendo,</p>
<p class="c_v">Quotquot magna tulit, feretque tellus:</p>
<p class="c_n">15</p><p class="vv">At te ne superent novem sorores,</p>
<p class="c_v">Iovis progenies novem sorores,</p>
<p class="c_v">Fortunata domus, domus beata!</p>
<p class="c_v">Audisti toties meae COLUMNAE</p>
<p class="c_v">Illa carmina, quae movere mentes,</p>
<p class="c_n">20</p><p class="vv">Quae vim sistere fluminum solebant.</p>
<p class="c_v">Tibi Cynthia silva saepe, saepe</p>
<p class="c_v">Invidit tibi Cirrha, et antra Pindi,</p>
<p class="c_v">Et fontes Heliconii recessus.</p>
<p class="c_v">Iactat Creta Iovem, suam Dianam</p>
<p class="c_n">25</p><p class="vv">Delos inclyta: tu tua COLUMNA</p>
<p class="c_v">Gloriare domus beata. Pace</p>
<p class="c_v">Et Iovis liceat loqui et Dianae,</p>
<p class="c_v">Non Delo minor es, minorve Creta.</p>
<p class="blank">&nbsp;</p>
<p class="c_t">34. ad Dianam</p>
<p class="c_v">Casta Latonae soboles Iovisque,</p>
<p class="c_v">Quae pharetratis comitata Nymphis,</p>
<p class="c_v">Cynthium collem peragras, nigrique</p>
<p class="c_v">Silvam Erymanthi,</p>
<p class="c_n">5</p><p class="vv">Bocchius, linguae decus utriusque,</p>
<p class="c_v">Doctus errantes agitare cervos,</p>
<p class="c_v">Hanc tibi villa media locatam</p>
<p class="c_v">Dedicat ulmum;</p>
<p class="c_v">Unde veloci domitae sagitta</p>
<p class="c_n">10</p><p class="vv">Pendeant lynces, timidique damae,</p>
<p class="c_v">Atque vivacis tibi consecrata</p>
<p class="c_v">Cornua cervi.</p>
<p class="blank">&nbsp;</p>
<p class="c_t">35. Catella ad Reginaldum Polum</p>
<p class="c_v">Cur me, POLE, tua venire ad urbem</p>
<p class="c_v">Lectica prohibes? tuae quid, oro,</p>
<p class="c_v">Summae participem benignitatis</p>
<p class="c_v">Esse non pateris? Canes bonorum</p>
<p class="c_n">5</p><p class="vv">Heroum comites fuere semper;</p>
<p class="c_v">Et caelum Canis incolit supremum</p>
<p class="c_v">Inter sidera; nec polus, beata</p>
<p class="c_v">Sedes caelicolum, suam Catellam</p>
<p class="c_v">Dedignatur habere secum: at ipsa</p>
<p class="c_n">10</p><p class="vv">Sum despecta tibi, nec unum apud te</p>
<p class="c_v">Angulum valeo impetrare. Verum,</p>
<p class="c_v">Si nostram vacet aestimare formam,</p>
<p class="c_v">Non indigna tuo favore credar.</p>
<p class="c_v">Est pilus mihi lucidus, venustae</p>
<p class="c_n">15</p><p class="vv">Pendent auriculae. Nigris ocellis,</p>
<p class="c_v">Et caudae placeo iubis comatae.</p>
<p class="c_v">Nec sum corpore vasta, nec figura</p>
<p class="c_v">Tam brevi, ut videar puellularum</p>
<p class="c_v">Comes dignior esse, quam virorum.</p>
<p class="c_n">20</p><p class="vv">Nec turpi scabie laboro; nec sunt</p>
<p class="c_v">Invisi pulices mihi molesti.</p>
<p class="c_v">Nec sum prorsus inutilis futura,</p>
<p class="c_v">Si lassam recreas, vehisque tecum;</p>
<p class="c_v">Nam pedes tibi suaviter fovebo,</p>
<p class="c_n">25</p><p class="vv">Qui iam frigoribus rigent acutis.</p>
<p class="c_v">Nec vero timeas, luto referta</p>
<p class="c_v">Quod via assidue ambularim; amicus,</p>
<p class="c_v">Et cliens tuus optimus, Morilla</p>
<p class="c_v">Me suis manibus pie, ac benigne</p>
<p class="c_n">30</p><p class="vv">Puro flumine ter quaterque lavit,</p>
<p class="c_v">Et munda dedit esse mundiorem</p>
<p class="c_v">Sponsa, quam bona mater ad maritum</p>
<p class="c_v">Vult deducere nuptiis paratis.</p>
<p class="c_v">Quod si non satis haec videntur esse</p>
<p class="c_n">35</p><p class="vv">Ad flectendum animum tuum; catelli,</p>
<p class="c_v">(Ah nimis miseri mei catelli!)</p>
<p class="c_v">Te, precor, moveant, tenella pleno</p>
<p class="c_v">Quos gestans utero, pedes movere</p>
<p class="c_v">Vix queo amplius: et tamen necesse est,</p>
<p class="c_n">40</p><p class="vv">Milliaria singulis diebus</p>
<p class="c_v">Multa conficiam misella, ni te</p>
<p class="c_v">Volo linquere. Sed prius vel istis</p>
<p class="c_v">Optem filiolis meis sepulcrum</p>
<p class="c_v">Fiant viscera matris; ipsa praeda</p>
<p class="c_n">45</p><p class="vv">Optarim prius esse vel luporum,</p>
<p class="c_v">Quam te, maxime POLE, derelinquam.</p>
<p class="blank">&nbsp;</p>
<p class="c_t">36. Catella in Madium</p>
<p class="c_v">Quid, efferate, quid, Madi nequissime,</p>
<p class="c_v">Catella feci blandula,</p>
<p class="c_v">Cur me meosque liberos crudeliter</p>
<p class="c_v">Lingua proterva perderes?</p>
<p class="c_n">5</p><p class="vv">Per te, sceleste, factum, ut asperas quoque</p>
<p class="c_v">POLUS benignus in feras,</p>
<p class="c_v">In me foret crudelis, ac meas preces</p>
<p class="c_v">Ventis ferendas traderet;</p>
<p class="c_v">Et quae reliqui patriam, et dulces lares,</p>
<p class="c_n">10</p><p class="vv">Ne stulta vos relinquerem,</p>
<p class="c_v">Afflicta, maerens, semimortua cum meis</p>
<p class="c_v">Linquor catellis in via,</p>
<p class="c_v">Futura praeda mox lupis rapacibus,</p>
<p class="c_v">Turpive corvorum gregi.</p>
<p class="c_n">15</p><p class="vv">Nec forma rara, nec mihi fidelitas</p>
<p class="c_v">Favore digna profuit;</p>
<p class="c_v">Nec pulchra proles, ventre quam gero, saxea</p>
<p class="c_v">Mollire quivit pectora.</p>
<p class="c_v">Proles misella, matre cum miserrima,</p>
<p class="c_n">20</p><p class="vv">Eheu tenebras horridas</p>
<p class="c_v">Adibis Orci, antequam nata haurias</p>
<p class="c_v">Iucunda caeli lumina!</p>
<p class="c_v">Hoc urit anxium cor, hoc multo mea</p>
<p class="c_v">Me morte peius enecat.</p>
<p class="c_n">25</p><p class="vv">At tu catellam amabilem, et mitissimam</p>
<p class="c_v">Qui caede perdis impia,</p>
<p class="c_v">Madi, in molossum pessimum incidas, precor,</p>
<p class="c_v">Qui te deos inanibus</p>
<p class="c_v">Votis vocantem laceret, ac membra omnia</p>
<p class="c_n">30</p><p class="vv">Dente cruento differat.</p>
<p class="blank">&nbsp;</p>
<p class="c_t">37. ad Auram de Reginaldo Polo cardinali</p>
<p class="c_v">Aura quae lucum viridem pererrans</p>
<p class="c_v">Nos levi blande recreas susurro,</p>
<p class="c_v">I, citis, quaeso, pete REGINALDUM</p>
<p class="c_v">Candida pennis;</p>
<p class="c_n">5</p><p class="vv">Tempera et suavi rapidum calorem</p>
<p class="c_v">Spiritu, circum volitans, nec aestus</p>
<p class="c_v">Igneus frangat sine delicati</p>
<p class="c_v">Corporis artus.</p>
<p class="c_v">Sic ferum semper Boream sonoro</p>
<p class="c_n">10</p><p class="vv">Aeolus clausum teneat sub antro:</p>
<p class="c_v">Sic tibi numquam noceat furentis</p>
<p class="c_v">Impetus Austri.</p>
<p class="blank">&nbsp;</p>
<p class="c_t">38. de libellis Andreae Naugerii</p>
<p class="c_v">Quot bruma creat albicans pruinas,</p>
<p class="c_v">Quot tellus Zephyro soluta flores,</p>
<p class="c_v">Quot spicae Libycis calent in agris,</p>
<p class="c_v">Quot vindemia porrigit racemos,</p>
<p class="c_n">5</p><p class="vv">Quot vastis mare fluctuat procellis,</p>
<p class="c_v">Cum nascens pluvias reportat Hoedus,</p>
<p class="c_v">Quot Ceraunia frondibus teguntur,</p>
<p class="c_v">Quot caelum facibus micat serenum,</p>
<p class="c_v">Quot sunt millia multa basiorum,</p>
<p class="c_n">10</p><p class="vv">Quae dari sibi postulat Catullus,</p>
<p class="c_v">Quotque sunt atomi Lucretianae,</p>
<p class="c_v">Tot menses, bone NAUGERI, tot annos</p>
<p class="c_v">Vivent aureoli tui libelli.</p>
<p class="blank">&nbsp;</p>
<p class="c_t">39. ad Musas de Horatio Gualterutio Caroli filio</p>
<p class="c_v">Nymphae progenies Iovis supremi,</p>
<p class="c_v">Cultrices Heliconii recessus,</p>
<p class="c_v">Quas cantus iuvat et leves choreae,</p>
<p class="c_v">Vobis se famulum dicat tenellus</p>
<p class="c_n">5</p><p class="vv">Hic puer citharam ferens eburnam,</p>
<p class="c_v">Et stylum, et tabulas, puer disertus,</p>
<p class="c_v">Et dicaculus, et nitens; novella</p>
<p class="c_v">Ut myrtus viridi hortulo. Puellae</p>
<p class="c_v">Pulchrae, illum sinite ad vireta vestra</p>
<p class="c_n">10</p><p class="vv">Laetum accedere; nec iuventa molli</p>
<p class="c_v">Flore vestiat os ei, poeta</p>
<p class="c_v">Dum factus culicem Maronis aequet,</p>
<p class="c_v">Aut vincat potius, venustiora</p>
<p class="c_v">Ludens carmina roscidis sub antris.</p>
<p class="blank">&nbsp;</p>
<p class="c_t">40. ad Horatium Gualterutium Caroli Filium</p>
<p class="c_v">Alumne Musarum puer, tibi Thalia dulcis</p>
<p class="c_v">Ab urbium frequentia remoto in antra Pindi,</p>
<p class="c_v">Frondis corona myrteae caput decorum inumbrat,</p>
<p class="c_v">Lyramque eburneam aureo docet ferire plectro;</p>
<p class="c_n">5</p><p class="vv">Docet sonare vocula dulci melos suave,</p>
<p class="c_v">Quo fluminum volubiles moratur illa cursus.</p>
<p class="c_v">Non plus Marone parvulo canorus olim Apollo</p>
<p class="c_v">Gaudebat: Orpheum parens non plus tenellum amabat.</p>
<p class="c_v">O digne vita caelitum, tibi neant Sibyllae</p>
<p class="c_n">10</p><p class="vv">Vivacis aevum innoxiae manus trium sororum.</p>
<p class="blank">&nbsp;</p>
<p class="c_t">41. de Gaspare Contareno</p>
<p class="c_v">Descripsit ille maximus quondam Plato</p>
<p class="c_v">Longis suorum ambagibus voluminum,</p>
<p class="c_v">Quis civitatis optimus foret status:</p>
<p class="c_v">Sed hunc ab ipsa saeculorum origine</p>
<p class="c_n">5</p><p class="vv">Nec ulla vidit, nec videbit civitas.</p>
<p class="c_v">At CONTARENUS optimam Rempublicam</p>
<p class="c_v">Parvi libelli disputationibus</p>
<p class="c_v">Illam probavit esse, plus millesima</p>
<p class="c_v">Quam cernit aestas Adriatico in mari</p>
<p class="c_n">10</p><p class="vv">Florere pace, literis, pecunia.</p>
<p class="blank">&nbsp;</p>
<p class="c_t">42. ad Rodulphum Pium cardinalem<br />de morte Constantini fratris</p>
<p class="c_v">Iam modum figas nimio dolori,</p>
<p class="c_v">Magne RODULPHE, et pueri quietam</p>
<p class="c_v">Desinas umbram miseris querelis</p>
<p class="c_v">Sollicitare.</p>
<p class="c_n">5</p><p class="vv">Occidit frater tibi iure dulci</p>
<p class="c_v">Carior vita; tamen ille iustis</p>
<p class="c_v">Non reviviscet lacrimis. Nec ipsa</p>
<p class="c_v">Parca movetur</p>
<p class="c_v">Questibus; nec te pietas iuvabit</p>
<p class="c_n">10</p><p class="vv">Hic tua. Obscuras potuit deorum</p>
<p class="c_v">Manium sedes penetrare quondam</p>
<p class="c_v">Thracius Orpheus,</p>
<p class="c_v">Visus et blandae citharae canoris</p>
<p class="c_v">Vocibus saevas Furias movere,</p>
<p class="c_n">15</p><p class="vv">Coniugem caram superas ad auras</p>
<p class="c_v">Ducere tendens.</p>
<p class="c_v">Paene iam lucem miser hauriebat;</p>
<p class="c_v">Ditis impulsu stetit, et sequentem</p>
<p class="c_v">Respicit: retro fugit illa venti</p>
<p class="c_n">20</p><p class="vv">Ocyor alis.</p>
<p class="c_v">Hanc Charon putri revehit phaselo,</p>
<p class="c_v">At procul ripa minitans, maritum</p>
<p class="c_v">Arcet incassum repetentem avari</p>
<p class="c_v">Munera Ditis.</p>
<p class="c_n">25</p><p class="vv">Scilicet leges superum refigat</p>
<p class="c_v">Nemo; mortalis pereat necesse est:</p>
<p class="c_v">Ut libet, vitam pater ipse divum</p>
<p class="c_v">Donat, et aufert.</p>
<p class="c_v">Mors rapit cunis cita vagientem:</p>
<p class="c_n">30</p><p class="vv">Flore sub primo cadit alter aevi:</p>
<p class="c_v">Hic nimis vivax queritur caducae</p>
<p class="c_v">Damna senectae.</p>
<p class="c_v">Sic Iovi magno placitum. Quid ergo</p>
<p class="c_v">Nitimur contra? miserique semper</p>
<p class="c_n">35</p><p class="vv">Vivimus? quanto satius, libenter</p>
<p class="c_v">Ferre quod aequa</p>
<p class="c_v">Mente ni suffers, tamen est ferendum!</p>
<p class="c_v">Quo reluctantes trahere obstinata</p>
<p class="c_v">Vis solet stultos, sapienter ipsi</p>
<p class="c_n">40</p><p class="vv">Ibimus ultro.</p>
<p class="blank">&nbsp;</p>
<p class="c_t">43. ad Achillem Bocchium</p>
<p class="c_v">Ergo (proh superum fidem!)</p>
<p class="c_v">Isto contegitur marmore Iulia,</p>
<p class="c_v">Clarum Felsineae decus</p>
<p class="c_v">Urbis? sic igitur, sic periit bona</p>
<p class="c_n">5</p><p class="vv">Nostri mater ACHILLEI?</p>
<p class="c_v">Nec quidquam pietas sollicita in deos,</p>
<p class="c_v">Nec quidquam integra profuit</p>
<p class="c_v">Et mens, atque animi candor amabilis?</p>
<p class="c_v">En quisquam, iuvenum optime,</p>
<p class="c_n">10</p><p class="vv">Consolando tuis ponere lacrimis</p>
<p class="c_v">Finem cogitet? hic, miser,</p>
<p class="c_v">Hic flendum, hic querulis omnia cantibus</p>
<p class="c_v">Imple. Haud aspera nunc suis</p>
<p class="c_v">Intrantem pepulit te foribus Chloe:</p>
<p class="c_n">15</p><p class="vv">Non non candidior nive</p>
<p class="c_v">Fastidit tua nunc carmina Tyndaris,</p>
<p class="c_v">Et collo dare brachia</p>
<p class="c_v">Orantis refugit: sed miser, ah miser,</p>
<p class="c_v">Mater Iulia, Iulia</p>
<p class="c_n">20</p><p class="vv">Heu mater, propriis luminibus tibi, et</p>
<p class="c_v">Vita carior occidit!</p>
<p class="c_v">Quid laudare sacris usque pium iuvat</p>
<p class="c_v">Vatem numina cantibus?</p>
<p class="c_v">Lesboumque agili tangere barbiton</p>
<p class="c_n">25</p><p class="vv">Plectro? ah carmina, barbitos,</p>
<p class="c_v">Surdorum ah valeant numina caelitum!</p>
<p class="c_v">Sed quid irrita fundimus</p>
<p class="c_v">Lamenta? immeritos invidia deos</p>
<p class="c_v">Quid pulsamus inutili?</p>
<p class="c_n">30</p><p class="vv">Omnes una eadem mors manet. Ibimus</p>
<p class="c_v">Omnes ad tenebras nigri</p>
<p class="c_v">Plutonis. Sed enim cum semel occidis,</p>
<p class="c_v">Non forma, aut decor ingeni,</p>
<p class="c_v">Nec te cana Fides eripiet feri</p>
<p class="c_n">35</p><p class="vv">Ex Orci manibus. Pius</p>
<p class="c_v">Frustra, parce nihil proficientibus</p>
<p class="c_v">Iam, BOCCHI, querimoniis.</p>
<p class="c_v">Maternas, aliquis si manet Inferis</p>
<p class="c_v">Sensus, credibile est tuo</p>
<p class="c_n">40</p><p class="vv">Laedi umbras gemitu. Desine, desine;</p>
<p class="c_v">Et constanti animo feras,</p>
<p class="c_v">Quod mutare nequit dura necessitas.</p>
<p class="blank">&nbsp;</p>
<p class="c_t">44. ad Caesarem Flaminium</p>
<p class="c_v">Ne Midae ingentes stupeas acervos,</p>
<p class="c_v">CAESAR, aut fultam Pariis columnis</p>
<p class="c_v">Regiam, aut regis nitido micantes</p>
<p class="c_v">Aere catervas:</p>
<p class="c_n">5</p><p class="vv">Ista sed vulgus feriant inane.</p>
<p class="c_v">Tu piam mentem superos domumque</p>
<p class="c_v">Parvulam, et quantum satis est agelli</p>
<p class="c_v">Fertilis ora.</p>
<p class="c_v">Ille thesauros Arabum, et superbas</p>
<p class="c_n">10</p><p class="vv">Indiae gazas habet: has, et illos,</p>
<p class="c_v">Mente qui celsa, populique vanos</p>
<p class="c_v">Spernit honores.</p>
<p class="c_v">Tu licet regno potiare, dives</p>
<p class="c_v">Quod tenet Medus, tamen usque servis,</p>
<p class="c_n">15</p><p class="vv">Imperat donec tibi plus habendi</p>
<p class="c_v">Dira cupido.</p>
<p class="c_v">Triste portentum, macieque semper</p>
<p class="c_v">Lurida pallens. Nihil hac ab Orco</p>
<p class="c_v">Saevius misit superas ad auras</p>
<p class="c_n">20</p><p class="vv">Ira deorum.</p>
<p class="c_v">Cautus hanc vita. Fugit hora curis,</p>
<p class="c_v">Et simul vitae positura finem.</p>
<p class="c_v">Post rogum distat nihil ipse nudo</p>
<p class="c_v">Croesus ab Iro.</p>
<p class="blank">&nbsp;</p>
<p class="c_t">45. gratulatur Alexandrum Farnesium<br />gravi morbo liberatum esse</p>
<p class="c_v">Da vati citharam, puer,</p>
<p class="c_v">Et mecum superis incipe debitas</p>
<p class="c_v">Cantu solvere gratias,</p>
<p class="c_v">Qui nobis iuvenem restituunt sacrum.</p>
<p class="c_n">5</p><p class="vv">Iam tristes querimoniae</p>
<p class="c_v">Cessent, iam lacrimis, optima civitas,</p>
<p class="c_v">Tandem pone modum piis:</p>
<p class="c_v">Iam di, Roma, tuas audierunt preces.</p>
<p class="c_v">En FARNESIUS inclytus</p>
<p class="c_n">10</p><p class="vv">Vivit, nec miseram funere patriam</p>
<p class="c_v">Foedat. Dicite, virgines,</p>
<p class="c_v">Dis laudes, pueri, dicite, candidi:</p>
<p class="c_v">Ludis, laetitia, iocis,</p>
<p class="c_v">Et faustis resonent omnia plausibus.</p>
<p class="c_n">15</p><p class="vv">Caelo nubila Iuppiter</p>
<p class="c_v">Pellat. Sol, nitidum iam caput exsere.</p>
<p class="c_v">Urna fundere limpidas</p>
<p class="c_v">Undas incipiat iam Tyberis pater,</p>
<p class="c_v">Et septemgeminos tegant</p>
<p class="c_n">20</p><p class="vv">Montes purpureis lilia cum rosis.</p>
<p class="c_v">At tu, Romuleae parens</p>
<p class="c_v">Urbis, certa salus, et decus Italae</p>
<p class="c_v">Gentis, maxime PAULLE, iam</p>
<p class="c_v">Divis solve bonis vota. Nepos valet;</p>
<p class="c_n">25</p><p class="vv">Invictoque animo feret</p>
<p class="c_v">Tecum una imperii pondera maximi;</p>
<p class="c_v">Alcides velut impiger</p>
<p class="c_v">Fulsit supposito sidera vertice.</p>
<p class="blank">&nbsp;</p>
<p class="c_t">46. ad Bacchum</p>
<p class="c_v">Hanc vitem tibi dedico racemis</p>
<p class="c_v">Gravem purpureis, pater LYAEE;</p>
<p class="c_v">Pro qua tu mihi vineam tuere</p>
<p class="c_v">Non dico a Satyrisve, capreisve,</p>
<p class="c_n">5</p><p class="vv">Non a grandinis impetu, vel Austri,</p>
<p class="c_v">Sed a Pygmalione Formiano,</p>
<p class="c_v">Qui sua horribili voratione</p>
<p class="c_v">Plus nocere queat duabus horis,</p>
<p class="c_v">Quam grando, Satyrique, capreaeque,</p>
<p class="c_n">10</p><p class="vv">Et venti rabies duobus annis.</p>
<p class="blank">&nbsp;</p>
<p class="c_t">47. iocatur in Pygmalionem Formianum</p>
<p class="c_v">Si villam mihi laeserit pusillam</p>
<p class="c_v">Pagus, surripiens favos, merumve,</p>
<p class="c_v">Aut pernas, oleumve, fictilesve</p>
<p class="c_v">Urnas, haud equidem deos rogabo,</p>
<p class="c_n">5</p><p class="vv">Furum ut grandine rura verberentur,</p>
<p class="c_v">Dum fruges gravidis tument aristis,</p>
<p class="c_v">Nec lupi ut rapiant oves, sed unum hoc</p>
<p class="c_v">Vindicem scelerum Iovem precabor,</p>
<p class="c_v">Ut cum ducere coeperit colorem</p>
<p class="c_n">10</p><p class="vv">Uva livida, mittat horum in agros</p>
<p class="c_v">Dirum Pygmaliona, vinearum</p>
<p class="c_v">Pestem, et Tartareo cane, et Charybdis</p>
<p class="c_v">Hiatu horribili voraciorem.</p>
<p class="blank">&nbsp;</p>
<p class="c_t">48. ad vicinos</p>
<p class="c_v">Vicini, moneo, procul fugate</p>
<p class="c_v">Istum Pygmaliona, vinearum</p>
<p class="c_v">Diram perniciem. Canum frequentes</p>
<p class="c_v">Adsint excubiae: diem, atque noctem</p>
<p class="c_n">5</p><p class="vv">Sagittae, et lapides minentur. Et cum</p>
<p class="c_v">Isthaec omnia feceritis, ipse</p>
<p class="c_v">Vias inveniet tamen vorandi.</p>
<p class="blank">&nbsp;</p>
<p class="c_t">49. vinea</p>
<p class="c_v">Illa ego innumeris onusta nuper</p>
<p class="c_v">Racemis, decus inclytum coloni,</p>
<p class="c_v">Omnes vinea vineas propinquas</p>
<p class="c_v">Vincens fertilitate, nunc nec unum</p>
<p class="c_n">5</p><p class="vv">Quidem servo acinum misella. Quaeris,</p>
<p class="c_v">Unde haec pernicies mihi, viator?</p>
<p class="c_v">Venit Pygmalion silente nocte,</p>
<p class="c_v">Et una minus hic moratus hora</p>
<p class="c_v">Me, quis crederet? integram voravit.</p>
<p class="blank">&nbsp;</p>
<p class="c_t">50. vinitores</p>
<p class="c_v">Praetor optime, vineas tueri</p>
<p class="c_v">Ab hoc Pygmalione iam nequimus.</p>
<p class="c_v">Quo vorat magis, in dies et horas</p>
<p class="c_v">Augescit magis et magis vorandi</p>
<p class="c_n">5</p><p class="vv">Libido furiosa, nec Charybdis</p>
<p class="c_v">Huius viscera quidquid est ubique</p>
<p class="c_v">Uvarum saturare possit. Ergo</p>
<p class="c_v">Rogamus miseri coloni, ut ista</p>
<p class="c_v">Tempestas, barathrumque vinearum</p>
<p class="c_n">10</p><p class="vv">Pellatur procul hinc malas in oras,</p>
<p class="c_v">Dum vindemia pendet: aut bibemus</p>
<p class="c_v">Lympham pro mero, et omnium labores</p>
<p class="c_v">Obscoena ingluvie unius peribunt.</p>
<p class="blank">&nbsp;</p>
<p class="c_t">51. ad Pygmalionem</p>
<p class="c_v">Cedat, Pygmalion, tibi Celaeno,</p>
<p class="c_v">Harpyiaeque aliae malae, et rapaces:</p>
<p class="c_v">Cedat horribilis Chimaera: cedat</p>
<p class="c_v">Et Scyllae rabies tremenda, et illa</p>
<p class="c_n">5</p><p class="vv">Cedat insatiabilis vorago,</p>
<p class="c_v">Quam Graii veteres vocant Charybdim.</p>
<p class="c_v">Cedat tergeminus canis, laborque</p>
<p class="c_v">Cedat Herculis Hydra. Vincit omnes</p>
<p class="c_v">Tua insignis edacitas; nec illam</p>
<p class="c_n">10</p><p class="vv">Iam queat saturare vinearum</p>
<p class="c_v">Quidquid maximo in orbe Sol tuetur.</p>
<p class="blank">&nbsp;</p>
<p class="c_t">52. ad eumdem</p>
<p class="c_v">Uvae pernicies nefanda, si quam</p>
<p class="c_v">Pro tua ingluvie fera, et tremenda</p>
<p class="c_v">Poenam iudicio meo mereris,</p>
<p class="c_v">Hanc ius exigat: optimas ad uvas</p>
<p class="c_n">5</p><p class="vv">Relegere, manus, pedesque vinctus:</p>
<p class="c_v">Et semper capiti tuo imminentes</p>
<p class="c_v">Racemos habeas, eosque numquam</p>
<p class="c_v">Possis tangere. non mehercule orbis</p>
<p class="c_v">Rotae Ixioneae, vel unda fallens</p>
<p class="c_n">10</p><p class="vv">Parentem Pelopis vel omne in aevum</p>
<p class="c_v">Renascens Tityi iecur, vel ingens</p>
<p class="c_v">Saxum Sisyphi, et omnium impiorum</p>
<p class="c_v">Poenae omnes simul huic tuo, miselle,</p>
<p class="c_v">Queant supplicio pares vocari.</p>
<p class="blank">&nbsp;</p>
<p class="c_t">53. ad Bacchum</p>
<p class="c_v">Tu, qui centimanum potes gigantem</p>
<p class="c_v">Caelo trudere, Pentheumque regem</p>
<p class="c_v">Leto mittis et impium Lycurgum;</p>
<p class="c_v">Et Gangem superas, et ultimum Indum,</p>
<p class="c_n">5</p><p class="vv">Invictissime BACCHE; non furentem</p>
<p class="c_v">Istum Pygmaliona iam coerces?</p>
<p class="c_v">Qui fera ingluvie incitatus omnes</p>
<p class="c_v">Vineas vorat, et tuum liquorem,</p>
<p class="c_v">Qui servandus erat cadis in annos</p>
<p class="c_n">10</p><p class="vv">Plures, mittere ventris in cloacam</p>
<p class="c_v">Totum pergit, et annuos labores</p>
<p class="c_v">Absumit male pauculis diebus.</p>
<p class="c_v">O monstrum horribile ultimas in oras</p>
<p class="c_v">Pellendum, aut magis Inferos ad imos!</p>
<p class="blank">&nbsp;</p>
<p class="c_t">54. ad eumdem</p>
<p class="c_v">Quod nostras, bone, vineas, LYAEE,</p>
<p class="c_v">Servasti incolumes, et integellas</p>
<p class="c_v">Diro Pygmalione ceterorum</p>
<p class="c_v">Vineta ingluvie fera, et nefanda</p>
<p class="c_n">5</p><p class="vv">Vastante, hoc tibi ponimus sacellum;</p>
<p class="c_v">Quod pro tempore fit quidem pusillum</p>
<p class="c_v">Acerna ex trabe, sed tamen venustum est:</p>
<p class="c_v">At si sustuleris ferum, et tremendum</p>
<p class="c_v">Hoc monstrum, populus tibi merenti</p>
<p class="c_n">10</p><p class="vv">Aedem marmoream, pater, sacrabit.</p>
<p class="blank">&nbsp;</p>
<p class="c_t">55. de hortis Blosii Palladii</p>
<p class="c_v">BLOSI villula ter quaterque felix</p>
<p class="c_v">Felicissimi hortuli poetae</p>
<p class="c_v">Venusti, teneri mei sodalis,</p>
<p class="c_v">Quo vivente, sales, ioci, lepores</p>
<p class="c_n">5</p><p class="vv">Vivent; ac, pereunte, disperibunt:</p>
<p class="c_v">Ille molliculam suam Turundam</p>
<p class="c_v">Vos docet resonare, vos iocosis</p>
<p class="c_v">Ludentem hendecasyllabis odoro</p>
<p class="c_v">Fovetis gremio: relicta Apollo</p>
<p class="c_n">10</p><p class="vv">Cirrha, Pieridesque vos frequentant,</p>
<p class="c_v">Ex quo deliciae suae, suique</p>
<p class="c_v">Amores BLOSIUS vireta vestra</p>
<p class="c_v">Cirrhae praetulit, Aonique monti.</p>
<p class="c_v">Quid mirum, bona rura, si feratis</p>
<p class="c_n">15</p><p class="vv">Dulci nectare poma dulciora?</p>
<p class="c_v">Has dulcissimus omnium poeta</p>
<p class="c_v">Plantulas manibus suis feraces</p>
<p class="c_v">Sevit, inserit, et colit, suoque</p>
<p class="c_v">Musaeo assidue rigat lepore.</p>
<p class="c_n">20</p><p class="vv">Hoc perfusa lepore tam venustos</p>
<p class="c_v">Flores, tam varios benigna tellus</p>
<p class="c_v">Passim fundit humo: hoc lepore eodem</p>
<p class="c_v">Fontes luciduli, antra opaca, amoenum</p>
<p class="c_v">Nemus, tectaque pulchra condiuntur;</p>
<p class="c_n">25</p><p class="vv">Ut omnes Veneresque, Gratiasque</p>
<p class="c_v">Hortis omnibus, omnibusque villis</p>
<p class="c_v">Omnino videamini abstulisse,</p>
<p class="c_v">Hortuli nimis, et nimis beati,</p>
<p class="c_v">Tuque villula ter quaterque felix.</p>
<p class="blank">&nbsp;</p>
<p class="c_t">56. ad Blosium Palladium</p>
<p class="c_v">Qualis susurrus arboris, cum florido</p>
<p class="c_v">Iam vere ludit aura primis frondibus:</p>
<p class="c_v">Vesanientis quale per Caniculae</p>
<p class="c_v">Aestum iacere in discolore gramine,</p>
<p class="c_n">5</p><p class="vv">Sub umbra amoena, fontis ad lympham sacri;</p>
<p class="c_v">Tales mihi, poeta iucundissime,</p>
<p class="c_v">Lusus tui, quibus Turundam carmine</p>
<p class="c_v">Tam bello, amabili, et faceto concinis;</p>
<p class="c_v">Ut illa carior Catulli passere</p>
<p class="c_n">10</p><p class="vv">Iam sit mihi, sive est quid illo carius.</p>
<p class="blank">&nbsp;</p>
<p class="c_t">57. de Turunda Blosii Palladii</p>
<p class="c_v">Turunda, turdis esca solis cognita,</p>
<p class="c_v">Venusta cum te Musa non cognosceret,</p>
<p class="c_v">Nunc es lepore versuum dulcissimo</p>
<p class="c_v">Condita sic a BLOSIO meo, ut cibus</p>
<p class="c_n">5</p><p class="vv">Sis facta mensis principum gratissimus.</p>
<p class="blank">&nbsp;</p>
<p class="c_t">58. de eadem</p>
<p class="c_v">Turunda, turdos sueta edaces pascere,</p>
<p class="c_v">Postquam faceti Musa culta BLOSII</p>
<p class="c_v">Dulcem leporem carminis tibi addidit,</p>
<p class="c_v">Non amplius turdos agris, sed urbibus</p>
<p class="c_n">5</p><p class="vv">Mentes virorum pascis elegantium.</p>
<p class="blank">&nbsp;</p>
<p class="c_t">59. Turunda</p>
<p class="c_v">Cum domos humiles Turunda ruris</p>
<p class="c_v">Ignota incolerem, dolosque turdis</p>
<p class="c_v">Hic parare solerem, amore captus</p>
<p class="c_v">Mei BLOSIUS, omnium poeta</p>
<p class="c_n">5</p><p class="vv">Urbanissimus, ad suos penates,</p>
<p class="c_v">Et palatia celsa Vaticani</p>
<p class="c_v">Montis ducere rusticam, rudemque</p>
<p class="c_v">Haudquaquam erubuit, suaeque Musae</p>
<p class="c_v">Iocis, et numeris, leporibusque</p>
<p class="c_n">10</p><p class="vv">Condiens, ita amabilem saporem</p>
<p class="c_v">Addidit mihi, ut ire non vererer</p>
<p class="c_v">Ad mensas hominum elegantiorum.</p>
<p class="c_v">Quin Farnesius ipse, flos Quiritum,</p>
<p class="c_v">Coenas magnificas sua Turunda</p>
<p class="c_n">15</p><p class="vv">Ornat cotidie. Haec ego ipsa mecum</p>
<p class="c_v">Non semel reputans, satis superque</p>
<p class="c_v">Fortunata mihi videbar esse,</p>
<p class="c_v">Ut quod praeterea deos rogarem,</p>
<p class="c_v">In mentem hercule nil venire posset.</p>
<p class="c_n">20</p><p class="vv">At nunc maximus ille rex Olympi,</p>
<p class="c_v">Qui terras tonitru quatit sonoro,</p>
<p class="c_v">Misit alipedem deum venusta</p>
<p class="c_v">Forma, pileolo comas tegentem</p>
<p class="c_v">Flavas, anguibus implicata virga</p>
<p class="c_n">25</p><p class="vv">Cui gestamen erat manus decorae,</p>
<p class="c_v">Ardebant oculi, et genas rubentes</p>
<p class="c_v">Pingebat niveus color, novoque</p>
<p class="c_v">Malas flore iuventa vestiebat.</p>
<p class="c_v">Is me purpureo ore ter quaterque</p>
<p class="c_n">30</p><p class="vv">Tentans corripuit, volansque summum</p>
<p class="c_v">In caelum ad teneram tulit puellam,</p>
<p class="c_v">Pulchram, Iuppiter! et decentem, aitque:</p>
<p class="c_v">Quam gentes Italae vocant Turundam,</p>
<p class="c_v">Servato, soror, usque dum parata</p>
<p class="c_n">35</p><p class="vv">Iam coena pater accubet: petenti</p>
<p class="c_v">Tunc dato hanc; etenim poeta summus,</p>
<p class="c_v">Cui nomen BLOSIO est, eam canendo</p>
<p class="c_v">Tantis laudibus extulit, comesse</p>
<p class="c_v">Ut ipsam cupiat pater deorum;</p>
<p class="c_n">40</p><p class="vv">Et quidem meritissimo; sapore</p>
<p class="c_v">Haec enim ambrosiae mihi videtur</p>
<p class="c_v">Longe suavior, omnibusque rebus</p>
<p class="c_v">Mortales quibus, et quibus beati</p>
<p class="c_v">Pascuntur superi. Haec locutus ille</p>
<p class="c_n">45</p><p class="vv">Abit: me nivea puella dextra</p>
<p class="c_v">In cella bene olente collocavit,</p>
<p class="c_v">Ubi sunt epulae deum repostae.</p>
<p class="c_v">Sic ego auspiciis bonis ab agro</p>
<p class="c_v">Ad urbem veniens, ab urbe summum</p>
<p class="c_n">50</p><p class="vv">In caelum penetro, cibus supremo</p>
<p class="c_v">Iovi, et caelitibus futura magnis.</p>
<p class="blank">&nbsp;</p>
<p class="c_t">60. Turunda</p>
<p class="c_v">Quis hoc credat? ego illa, quam comesse</p>
<p class="c_v">Nec dites, neque pauperes solebant,</p>
<p class="c_v">Quae solis avibus parabar esca,</p>
<p class="c_v">Nunc lautis superum Turunda mensis</p>
<p class="c_n">5</p><p class="vv">Acceptissima sum; nec ullus est iam</p>
<p class="c_v">Qui non ambrosiae meum saporem</p>
<p class="c_v">Longe praeferat. Ore quisque divum</p>
<p class="c_v">Me vorat cupido, et canistra plena</p>
<p class="c_v">Mensis terque quaterque fert iuventa;</p>
<p class="c_n">10</p><p class="vv">Nec tamen satis est. Quid erudito,</p>
<p class="c_v">Dicat forte aliquis, deum palato</p>
<p class="c_v">Te gratam facit, o Turunda? nempe</p>
<p class="c_v">BLOSI daedala Musa me lepore</p>
<p class="c_v">Suo condit ita apte, et eleganter,</p>
<p class="c_n">15</p><p class="vv">Ut quo plus edor, hoc magis magisque</p>
<p class="c_v">Augescat studiumque, amorque edendi.</p>
<p class="c_v">Quod ni caelicolas pudor vetaret;</p>
<p class="c_v">Ab iis manderer usque, et usque, et usque:</p>
<p class="c_v">Iunonique, Iovique, ceterisque</p>
<p class="c_n">20</p><p class="vv">Dis magnis, mediocribus, pusillis</p>
<p class="c_v">In manu forem, et ore continenter.</p>
<p class="blank">&nbsp;</p>
<p class="c_t">61. Turunda</p>
<p class="c_v">Quam sim caelitibus Turunda grata,</p>
<p class="c_v">BLOSI, disce simul, simulque ride.</p>
<p class="c_v">Formosus Veneris puer, puerque</p>
<p class="c_v">Idaeus Iovis inclyti minister,</p>
<p class="c_n">5</p><p class="vv">Me semper manibus gerunt, vorantque,</p>
<p class="c_v">Seu domi libeat manere, sive</p>
<p class="c_v">Per caeli varias vias vagentur.</p>
<p class="c_v">Hos quidam e superis senex, opacam</p>
<p class="c_v">Qui barbam gerit, intuens ocellis</p>
<p class="c_n">10</p><p class="vv">Obliquis gemuit, dolensque dixit:</p>
<p class="c_v">Felices pueri, quibus Turundam</p>
<p class="c_v">Per annos licet esse continenter,</p>
<p class="c_v">Et domi, et platea quoque frequenti;</p>
<p class="c_v">Quod idem ut liceat mihi, libenter</p>
<p class="c_n">15</p><p class="vv">Sim trimus puer. At tibi senectus</p>
<p class="c_v">Sit semper viridis, poeta magne,</p>
<p class="c_v">Cuius munere praeferor beatis</p>
<p class="c_v">A dis ambrosiaeque, nectarique,</p>
<p class="c_v">Seu quid suavius est, magisve dulce.</p>
<p class="blank">&nbsp;</p>
<p class="c_t">62. Turunda</p>
<p class="c_v">Illa ego, illa Turunda, rusticorum</p>
<p class="c_v">Quae spurca fieri manu solebam,</p>
<p class="c_v">Ut turdos caperem, cibus dolosus,</p>
<p class="c_v">Nunc domum Iovis incolo supremi,</p>
<p class="c_n">5</p><p class="vv">Ad caelum hendecasyllabis vocata</p>
<p class="c_v">BLOSI, candidi, et optimi poetae.</p>
<p class="c_v">Hic me pulchra iuventa delicatis</p>
<p class="c_v">Confectam manibus suis, deorum</p>
<p class="c_v">Ad mensam aureolo ferens canistro</p>
<p class="c_n">10</p><p class="vv">Omnes exhilarat. Vorat iocosa</p>
<p class="c_v">Ore purpureo Venus Turundam:</p>
<p class="c_v">Implet Iuppiter os suum Turunda:</p>
<p class="c_v">Turundam ambrosiaeque, nectarique</p>
<p class="c_v">Praefert Mercurius: deum palato</p>
<p class="c_n">15</p><p class="vv">Nil est denique gratius Turunda.</p>
<p class="c_v">Immo dique, deaeque cum Turundae</p>
<p class="c_v">Nil dulcedine posse comparari</p>
<p class="c_v">Arbitrantur; et omnium Turunda</p>
<p class="c_v">Praestantissima iudicor ciborum.</p>
<p class="c_n">20</p><p class="vv">At tu, culte poeta, qui facetis</p>
<p class="c_v">Tuis versibus evehens ad astra,</p>
<p class="c_v">Me misces dapibus deorum, amicos</p>
<p class="c_v">Illos experiare semper; et cum</p>
<p class="c_v">Terras liqueris, ad tuam Turundam</p>
<p class="c_n">25</p><p class="vv">Fruendam venias, receptus almi</p>
<p class="c_v">Iovis concilio, sacraque mensa.</p>
<p class="blank">&nbsp;</p>
<p class="c_t">63. Turunda</p>
<p class="c_v">Quod orta in agro, et educata rusticis</p>
<p class="c_v">Casis, Quirini moenia, et celsas domos</p>
<p class="c_v">Mensasque principum virorum maxima</p>
<p class="c_v">Cum laude adivi, et inde campos aeris</p>
<p class="c_n">5</p><p class="vv">Erecta supra, Solis aureum iubar,</p>
<p class="c_v">Et clara Lunae cerno sub me lumina;</p>
<p class="c_v">Quod me iuventa pulchra delicatulis</p>
<p class="c_v">Formare palmis gaudet, et quod infimis</p>
<p class="c_v">Terris cibus volucrum, at alto in aethere</p>
<p class="c_n">10</p><p class="vv">Cibus deorum nominor gratissimus;</p>
<p class="c_v">Quod denique ille rex Olympi maximus,</p>
<p class="c_v">Suprema rerum cui potestas omnium,</p>
<p class="c_v">Me dulciorem affirmat ipso nectare,</p>
<p class="c_v">Tuae Camoenae, BLOSI, id omne debeo;</p>
<p class="c_n">15</p><p class="vv">Tuae Camoenae, qua nec ulla dulcior,</p>
<p class="c_v">Nec ulla coetu dignior coelestium.</p>
<p class="blank">&nbsp;</p>
<p class="c_t">64. Turunda</p>
<p class="c_v">Pater deorum, vosque magni caelites,</p>
<p class="c_v">Si quid Turundae vota supplicis valent,</p>
<p class="c_v">Si dulce vobis exstitit quidquam meum,</p>
<p class="c_v">Meo poetae digna, quaeso, praemia</p>
<p class="c_n">5</p><p class="vv">Pro liberalitate vestra solvite.</p>
<p class="c_v">Ut ipse dulci dulciorem nectare</p>
<p class="c_v">Vobis Turundam reddidit, sic illius</p>
<p class="c_v">Vos integratis viribus concedite,</p>
<p class="c_v">Forti iuventa ut sit senecta fortior,</p>
<p class="c_n">10</p><p class="vv">Cunctisque rebus, ut cupit, fluentibus,</p>
<p class="c_v">Tantis dies noctesque abundet gaudiis,</p>
<p class="c_v">Ut semper ipsi laeta portet somnia</p>
<p class="c_v">Quies profunda, dulcis, et facillima.</p>
<p class="c_v">Tum quos paravit delicatos hortulos,</p>
<p class="c_n">15</p><p class="vv">Pomona semper incolat, nec arbores</p>
<p class="c_v">Aestu sinat, durove laedi frigore,</p>
<p class="c_v">Notive flatu, aut verberante grandine.</p>
<p class="c_v">Hic uva Cretam vincat; et Phaeaciam</p>
<p class="c_v">Malus, pyrusque; Mediamque citrius:</p>
<p class="c_n">20</p><p class="vv">Hic prata semper floribus laetissima,</p>
<p class="c_v">Hic sint Favoni grata semper murmura;</p>
<p class="c_v">Semper volucrum silva cantus audiat;</p>
<p class="c_v">Nec manet ullo fonte lympha purior,</p>
<p class="c_v">Loquaciorve; cumque vis Caniculae</p>
<p class="c_n">25</p><p class="vv">Furens hiulcat arva, siccat uberes</p>
<p class="c_v">Aquas, abundet hic amoenus fontium</p>
<p class="c_v">Liquor, gelu, nivisque vincens frigora.</p>
<p class="c_v">Senex facetus, sub virente pampino</p>
<p class="c_v">Proiectus alta in herba ad undas vitreas</p>
<p class="c_n">30</p><p class="vv">Suam Turundam cantet: illum Naides</p>
<p class="c_v">Inusitato carminis tactae sono</p>
<p class="c_v">Lustrent choreis: serta canis crinibus</p>
<p class="c_v">E fronde myrti nectat alma Cypria.</p>
<p class="c_v">Sic ille centum laetus annos exigat,</p>
<p class="c_n">35</p><p class="vv">Nunc civitatis deserens frequentiam,</p>
<p class="c_v">Nunc infrequentes urbe mutans hortulos.</p>
<p class="c_v">At cum peractis cursibus vitae seni</p>
<p class="c_v">Iam fila Parcae legerint novissima,</p>
<p class="c_v">Illique placida mors ocellos clauserit,</p>
<p class="c_n">40</p><p class="vv">Blandi soporis more sensus auferens,</p>
<p class="c_v">Suam Turundam visat alto in aethere</p>
<p class="c_v">Poeta coetu caelitum dignissimus.</p>
<p class="blank">&nbsp;</p>
<p class="c_t">65. ad Blosium Palladium</p>
<p class="c_v">Poeta docte, culte, amabilissime,</p>
<p class="c_v">Ipsa Turunda dulcior, quod audeo</p>
<p class="c_v">Tuae Camoenae candidae facetias</p>
<p class="c_v">Laudare turpi et infaceto carmine,</p>
<p class="c_n">5</p><p class="vv">Ecquid perinde ineptio, ac si condiam</p>
<p class="c_v">Absinthio mel? aut lutosa dextera</p>
<p class="c_v">Velim polire virginem pulcherrimam?</p>
<p class="c_v">Sed contra habeto sic, et animum advertito;</p>
<p class="c_v">Ut pulchra turpi comparata pulchrior</p>
<p class="c_n">10</p><p class="vv">Puella fit; sic et poetae non bono</p>
<p class="c_v">Bonus poeta copulatus, optimi</p>
<p class="c_v">Nomen lucratur. Ipse, qui iure optimo</p>
<p class="c_v">Poeta passim nominaris optimus,</p>
<p class="c_v">Quid ergo non lucraberis, si plumbeas</p>
<p class="c_n">15</p><p class="vv">Nugas meas, tuosque versus aureos</p>
<p class="c_v">Uno atque eodem iunxeris volumine?</p>
<p class="c_v">Sed serio tandem ut loquar, quae carmina</p>
<p class="c_v">Scripsi iocando de Turunda, haec nemini,</p>
<p class="c_v">Si quid tuum sodalem amas, ostenderis;</p>
<p class="c_n">20</p><p class="vv">Nam tecum ineptus esse, et insulsissimus</p>
<p class="c_v">Impune possum, ceteris sim fabula.</p>
<br /> 
        </div>
    </div>
    <div style="clear: both"></div>
</div>




<div align="center" id="footer">
<div style="max-width:1142px;" align="left">
<div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.unive.it" target="_blank"><img src="/poetiditalia/public/img/unive.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br/>Ca&rsquo; Foscari <br/>Venezia</p>
</td></tr></table></div><div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.unipd.it" target="_blank"><img src="/poetiditalia/public/img/unipd.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br> degli Studi <br> di Padova</p>
</td></tr></table></div><div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.units.it" target="_blank"><img src="/poetiditalia/public/img/units.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br> degli Studi <br> di Trieste</p>
</td></tr></table></div><div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.univr.it" target="_blank"><img src="/poetiditalia/public/img/univr.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br> degli Studi <br> di Verona</p>
</td></tr></table></div><div style="clear:both"></div>
<div style="clear:both;padding-top:20px;margin-left:20px;margin-right:20px;"><p class="pedice"> PRIN 1999 - PRIN 2001</p>
</div>
<div style="clear:both;padding-top:10px;margin-left:20px;margin-right:20px;"><p class="pedice">Ultimo aggiornamento: 4.2.2020</p>
</div>
<div style="clear:both;padding-top:10px;margin-left:20px;margin-right:20px;"><p class="pedice"><img src="/poetiditalia/public/img/mail.gif" align="top" alt="" />&nbsp;<b>contatti</b>:&nbsp;<img src="/poetiditalia/public/img/lutessa.png" width='100px';align="top" alt="" /></p>
</div>
<div style="clear:both;padding-top:10px;margin-left:20px;margin-right:20px;"><p class="pedice"><a target="_blank" href="/poetiditalia/public/index/cookiepolicy">Cookie policy</a></p>
</div>
<div style="clear:both;padding-top:10px;margin-left:20px;margin-right:20px;"><p class="pedice">I glifi dei pulsanti sono realizzati con <a href="http://glyphicons.com" target="_blank">Glyphicons</a></p>
</div>
<div style="clear:both;padding-bottom:50px;"></div>
</div>
</div>

<div class="modal fade" id="modalMQDQ" tabindex="-1" role="dialog">
  <div class="modal-dialog" role="document">
    <div class="modal-content">
      <div class="modal-header">
        <button type="button" class="close" data-dismiss="modal" aria-label="Close"><span aria-hidden="true">&times;</span></button>
        <h4 class="modal-title" id="modalMQDQ-title"></h4>
      </div>
      <div class="modal-body" id="modalMQDQ-body">        
      </div>
    </div><!-- /.modal-content -->
  </div><!-- /.modal-dialog -->
</div><!-- /.modal -->

<!-- si fa apposito perché c'è un css dedicato-->
<div class="modal fade" id="modalScansione" tabindex="-1" role="dialog">
  <div class="modal-dialog" role="document">
    <div class="modal-content">
      <div class="modal-header">
        <button type="button" class="close" data-dismiss="modal" aria-label="Close"><span aria-hidden="true">&times;</span></button>
        <h4 class="modal-title" id="modalScansione-title"></h4>
      </div>
      <div class="modal-body" id="modalScansione-body" align="left">
            <div id="pedecerto" align="left"></div>
            <div id="headScansione" align="left" style="margin-top:20px;margin-bottom: 20px"></div>
            <div id="scansione" align="left"></div>
      </div>
    </div><!-- /.modal-content -->
  </div><!-- /.modal-dialog -->
</div><!-- /.modal -->





    

            <script type="text/javascript" id="cookiebanner"
            data-message="Questo sito si avvale di cookie tecnici necessari al suo funzionamento. Chiudendo questo banner, cliccando su un link o proseguendo la navigazione in altro modo, acconsenti all’uso dei cookie."
            data-linkmsg="<span style='font-size:13.5px;color:#24aa64'>Maggiori informazioni</span>"
            data-moreinfo="/poetiditalia/public/index/cookiepolicy"
            data-accept-on-click="true"
            data-mask="true"
            data-mask-background="#ffffff"
            data-mask-opacity="0.3"
            src="http://cookiebanner.eu/js/cookiebanner.min.js">
        </script>
        <!-- jQuery e plugin JavaScript  -->
    <script src="http://code.jquery.com/jquery.js"></script>
    <script src="/poetiditalia/js/bootstrap/js/bootstrap.min.js"></script>

</body>
</html>