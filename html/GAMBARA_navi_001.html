<!DOCTYPE html>

<!--[if IE 8]><html class="no-js lt-ie9" lang="en" ><![endif]-->
<!--[if gt IE 8]><!--><html class="no-js" ><!--<![endif]-->
<head>
    

    <title>Lorenzo Gambara de navigatione Christophori Columbi 1</title>    <meta http-equiv="Content-Type" content="text/html;charset=utf-8" />
    <meta http-equiv="X-UA-Compatible" content="IE=edge">
    <meta name="viewport" content="width=device-width, initial-scale=1.0">
    <!-- Fogli di stile -->
    <link rel="stylesheet" type="text/css" href="/poetiditalia/shared/css/default.css" />
    <link rel="stylesheet" type="text/css" href="/poetiditalia/shared/css/default_BS.css" />
    <link rel="stylesheet" type="text/css" href="/poetiditalia/shared/himeros/MQDQ/css/default.css" />
    <!--link rel="stylesheet" type="text/css" href="/poetiditalia/public/css/default.css?random=5f22a8f2c0dcf" /-->
    <link rel="stylesheet" type="text/css" href="/poetiditalia/public/css/default.css" />
    <link href="/poetiditalia/js/bootstrap/css/bootstrap.css" rel="stylesheet" media="screen">
    <link href="/poetiditalia/shared/css/bootstrap-custom.css" rel="stylesheet" media="screen">
    <!-- Modernizr -->
    <script src="/poetiditalia/public/js/modernizr.custom.js"></script>
    <!-- respond.js per IE8 -->
    <!--[if lt IE 9]>
    <script src="/poetiditalia/public/js/respond.min.js"></script>
    <![endif]-->

    <link rel="stylesheet" type="text/css" href="/poetiditalia/shared/css/responsive.css" />
    <link rel="stylesheet" type="text/css" href="/poetiditalia/shared/css/buttons.css" />
    <link rel="stylesheet" type="text/css" href="/poetiditalia/shared/css/panelTip.css" />

    <script type="text/javascript" src="/poetiditalia/shared/himeros/js/language_BS.js" ></script>
    <script type="text/javascript" src="/poetiditalia/shared/js/default.js" ></script>
    <script type="text/javascript" src="/poetiditalia/shared/himeros/opera/js/default.js"></script>

    <link rel="icon" href="/poetiditalia/public/img/favicon.ico" type="image/ico" />

    <style>
        body {
            background-color: #efefef
        }

        /* sposta a 1000px il breakpoint per il collasso del menù */
        @media (max-width: 1000px) {
          .navbar-header {
              float: none;
          }
          .navbar-left,.navbar-right {
              float: none !important;
          }
          .navbar-toggle {
              display: block;
          }
          .navbar-collapse {
              border-top: 1px solid transparent;
              box-shadow: inset 0 1px 0 rgba(255,255,255,0.1);
          }
          .navbar-fixed-top {
              top: 0;
              border-width: 0 0 1px;
          }
          .navbar-collapse.collapse {
              display: none!important;
          }
          .navbar-nav {
              float: none!important;
              margin-top: 7.5px;
          }
          .navbar-nav>li {
              float: none;
          }
          .navbar-nav>li>a {
              padding-top: 10px;
              padding-bottom: 10px;
          }
          .collapse.in{
              display:block !important;
          }
        }
        /* impedisce lo slittamento a destra del menù quando si apre una finestra modale*/
        .modal-open .navbar-fixed-top{
            padding-right: 16px;
        }


    </style>

</head>
<body>

    <div id="wait0"></div>
    <script src="/poetiditalia/shared/js/wait0.js"></script>

    <!--div class="panelTip" id="wait" style="background-image:none;width:200px;height: 35px;padding-right:10px;background-color: #ffffff;opacity:0.8">
        <table cellpadding="0" cellspacing="0" border="0">
            <tr><td align="center" valign="middle">
                <img src="/poetiditalia/public/img/_loading.gif" hspace="10px" alt="" />
            </td>

            <td style="padding-left:10px;" align="center"><strong></strong></td>

            </tr>
        </table>
    </div>
    <script src="/js/wait.js"></script-->


    <link rel="stylesheet" type="text/css" href="/poetiditalia/shared/himeros/MQDQ/css/testo.css" />
<link rel="stylesheet" type="text/css" href="/poetiditalia/shared/himeros/MQDQ/css/testo_BS.css" />
<link rel="stylesheet" type="text/css" href="/poetiditalia/shared/himeros/MQDQ/css/apparato.css" />
<link rel="stylesheet" type="text/css" href="/poetiditalia/shared/himeros/MQDQ/css/infoAutore.css" />
<link rel="stylesheet" type="text/css" href="/poetiditalia/shared/himeros/MQDQ/css/metro.css" />
<link rel="stylesheet" type="text/css" href="/poetiditalia/shared/himeros/MQDQ/css/cometri.css"/>
<link rel="stylesheet" type="text/css" href="/poetiditalia/shared/himeros/MQDQ/css/scansioni.css"/>
<link rel="stylesheet" type="text/css" href="/poetiditalia/shared/himeros/css/evidenzia.css" />
<script type="text/javascript" src="/poetiditalia/shared/himeros/js/testo.js"></script>
<script src="http://code.jquery.com/jquery.js"></script>

<script>
    function getMetro(id, livello){
        waitOn();
        $.ajax({
            url : '/poetiditalia/public/testo/ajax',
            data: {azione: 'getMetro',
                id: id,
                livello: livello
            },
            success : function (data, stato) {
                waitOff();
                document.getElementById("modalMQDQ-title").innerHTML = "Metri";
                document.getElementById("modalMQDQ-body").innerHTML = data;
                $('#modalMQDQ').modal();
            },
            error : function (richiesta,stato,errori) {
                alert("E' evvenuto un errore. Stato della chiamata: " + stato);
            }
        });
    }
    function getInfoAutore(idAutori, idOpere){
        waitOn();
        $.ajax({
            url : '/poetiditalia/public/testo/ajax',
            data: {azione: 'getInfoAutore',
                idAutori: idAutori,
                idOpere: idOpere
            },
            success : function (data, stato) {
                waitOff();
                document.getElementById("modalMQDQ-title").innerHTML = "Informazioni sull'autore e sulle opere";
                document.getElementById("modalMQDQ-body").innerHTML = data;
                $('#modalMQDQ').modal();
            },
            error : function (richiesta,stato,errori) {
                alert("E' evvenuto un errore. Stato della chiamata: " + stato);
            }
        });
    }



    function eseguiScansione(id, livello){
        waitOn();
        var titolo = "<b>Lorenzo Gambara</b> <i>de navigatione Christophori Columbi</i> 1";
        $.ajax({
            url : '/poetiditalia/public/testo/ajax',
            data: {azione: 'scansione',
                id: id,
                livello: livello
            },
            success : function (response, stato) {
                waitOff();
                var tmp = response.split("@");
                document.getElementById("modalScansione-title").innerHTML = titolo;
                document.getElementById("pedecerto").innerHTML = "<div align=\"left\">"
                    + "Scansione eseguita da <span style=\"color:#cc0000;font-variant: small-caps;font-size: 14px;font-weight: bold\">Pedecerto</span> © 2011"
                    + "&#151; <a  target=\"_blank\" style=\"font-size: 12px;font-weight: bold\" href=\"http://www.pedecerto.eu\">www.pedecerto.eu</a>"
                    + "&nbsp;&nbsp;<button type=\"button\" onclick=\"eseguiStampa()\" class=\"btn btn-primary\"><span class=\"glyphicon glyphicon-print\" aria-hidden=\"true\"></span>&nbsp;&nbsp;Esporta</button>"
                    + "&nbsp;<a tabindex=\"0\" role=\"button\" class=\"btn btn-primary\" data-container=\"body\" data-toggle=\"popover\" title=\"Pedecerto\""
                    + " data-html=\"true\" data-placement=\"bottom\" data-content=\"" + tmp[3] + "\">?</a>";
                    + "</div>";
                document.getElementById("headScansione").innerHTML = tmp[1];

                document.getElementById("scansione").innerHTML = tmp[2];

                $('[data-toggle="popover"]').popover();
                $('#modalScansione').modal();
            },
            error : function (richiesta,stato,errori) {
                alert("E' evvenuto un errore. Stato della chiamata: " + stato);
            }
        });
    }
    function eseguiStampa(){
        document.toPrint.submit();
    }


</script>

<style>
    td.diagnosi {
        font-size: 12px !important
    }

    td.super {
        font-size: 12px !important;
    }
    td.risolto {
        display: none
    }
    #modalScansione-body{
        padding-left: 0 !important;
    }
    #modalScansione{
        margin-left: 0 !important;
        margin-right: 0 !important;
    }

    #pedecerto {
        padding-top:20px;
        padding-bottom:10px;
        font-family: 'lucida grande',arial;
        font-size: 13px;
        line-height: 30px;
        margin-left: 5%;
        margin-right: 2%

    }
    p.noScansione {
        padding-left: 0 !important;
        margin-left: 0 !important
    }
    #headScansione {
        margin-left: 5%;
        margin-right: 2%
    }

    p.c_t {
        margin-top: 0 !important
    }

@media screen and (min-width: 760px) {
    td.super {
        font-size: 16px !important;
    }
    td.risolto {
        display: block
    }
}

    #left-col{
        min-height: 700px;
        border-right: none !important
    }
    .popover{
        max-width: 100%;  
    }
</style>


<title>Lorenzo Gambara de navigatione Christophori Columbi 1</title>
<nav class="navbar navbar-default navbar-fixed-top">
    <div class="container-fluid">
        <div class="container" style="height:50px">
            <div class="navbar-header" style="float:left;">
                <a class="navbar-brand" style="height: 30px;margin-top:12px;padding:0;padding-left:15%" href="/poetiditalia/public">
                    <!--img style="height:55px" alt="Poeti d'Italia" src="/img/logo-poeti_.png" / -->
                    <span class="logoMQDQ_1">M</span><span class="logoMQDQ_2">Q</span><span class="logoMQDQ_1">D</span><span class="logoMQDQ_2">Q</span>

                </a>
            </div>

            <div class="navbar-header">
                <button type="button" class="navbar-toggle collapsed" data-toggle="collapse" data-target="#bs-example-navbar-collapse-1" aria-expanded="false">
                    <span class="sr-only">Toggle navigation</span>
                    <span class="icon-bar"></span>
                    <span class="icon-bar"></span>
                    <span class="icon-bar"></span>
                </button>
            </div>


            <div class="collapse navbar-collapse" id="bs-example-navbar-collapse-1" style="margin-top:7px">
                <ul class="nav navbar-nav" >
                    <li>
                        <button class="btn btn-primary" type="button" value="" title="Informazioni sull'autore e sulle opere"
                       onclick="getInfoAutore(266, 564)"><span class="glyphicon glyphicon-info-sign" aria-hidden="true"></span>&nbsp;Informazioni</button>
                    </li>
                    <li>
                        <button class="btn btn-primary" type="button" title="Informazioni sul metro" onclick="getMetro(405586,2)">
                            Metri                        </button>
                    </li>
                                            <li>
                            <button class="btn btn-primary" type="button" title=""
                           onclick="eseguiScansione(405586,2)">
                                Scansione metrica                            </button>
                        </li>
                                                        </ul>
            </div><!-- /.nav-collapse -->
        </div>
    </div>
    <div class="container-fluid" style="padding-left:0 !important;padding-right:0 !important;">
        <div class="container">
            <div class="titoloDaniela" id="titoloDaniela">
                <b>Lorenzo Gambara</b> <i>de navigatione Christophori Columbi</i> 1            </div>
        </div>
    </div>
</nav><!-- /.navbar -->


    <div class="container" style="margin-top:52px">
        <div>
            <div>
            </div>
        </div>
    </div>


<form name="toPrint" style="display:none" target="_blank" id="toPrint" method="post" action="/poetiditalia/public/testo/stampascansioni">
    <input name="idScansione" type="hidden" value="405586"/>
    <input name="livello" type="hidden" value="2"/>
    <input name="titolo" type="hidden" value="<b>Lorenzo Gambara</b> <i>de navigatione Christophori Columbi</i> 1"/>
</form>


<div class="container">
    <div id="left-col">
        <div id="divTesto" style="padding-top:0px;padding-bottom: 50px;">
            <div style="margin-left:60px;margin-bottom: 30px">
                <div class="permalink" style="margin-top:3px;margin-right:5px">Permalink: <label id="permaLink">http://www.poetiditalia.it/texts/GAMBARA|navi|001</label></div>
<div class="permalink"><button type="button" onclick="copyText('permaLink')" class="btn btn-primary" style="padding:2px;font-size:13.5px">Copia</button></div>
<div style="clear:both"></div>
            </div>
            


            <form name="toServer" method="get" action="/poetiditalia/public/testo/testo"><div class='intera'>
<div style="float:left;margin-right:10px;margin-top:6px">Altre sezioni</div>
<div style="float:left;margin-right:5px;margin-top:2px;">
<select class="form-control" id="cambiaSezione" name="codice" onchange="document.toServer.submit()"><option selected="selected" value="GAMBARA|navi|001">&nbsp;&nbsp;1&nbsp;&nbsp;</option>
<option  value="GAMBARA|navi|002">&nbsp;&nbsp;2&nbsp;&nbsp;</option>
<option  value="GAMBARA|navi|003">&nbsp;&nbsp;3&nbsp;&nbsp;</option>
<option  value="GAMBARA|navi|004">&nbsp;&nbsp;4&nbsp;&nbsp;</option>
</select>
</div>
<div style="float:left;" class="btn-group" role="group" aria-label="...">
<button type="button" disabled="disabled" name="previous" id="button_previous" title="Previous" onclick="muoviSezione(-1)" class="btn btn-reverse"><span class="glyphicon glyphicon-arrow-left" aria-hidden="true"></span></button>
<button type="button"  name="next" id="button_next" title="Next" onclick="muoviSezione(1)" class="btn btn-reverse"><span class="glyphicon glyphicon-arrow-right" aria-hidden="true"></span></button>
</div>
<div style="clear:both"></div>
</div>
</form>
<p></p><br /><p class="c_t">in Mariam Virginem</p>
<p class="c_v">Padre Deo Deus atque immortalis Iesus,</p>
<p class="c_v">Matre homo, mortalisque simul, plurissima partu,</p>
<p class="c_v">Quem dedit in lucem hanc nostram Galilaeia Virgo.</p>
<p class="c_v">Non illi grave pondus erat, quod ventre gerebat,</p>
<p class="c_n">5</p><p class="vv">Cum lumen, verbumque Dei, non pondus haberet.</p>
<p class="c_v">Felix ante alias, caeli quae facta fenestra es,</p>
<p class="c_v">Per quam perspicuum lumen diffudit in orbem</p>
<p class="c_v">Terrarum aeterni proles illa inclyta Patris.</p>
<p class="c_v">Scalaque facta poli es, per quam conscenderet altum</p>
<p class="c_n">10</p><p class="vv">In caelum mortale genus, mandata secutum,</p>
<p class="c_v">Quae iussit Pater omnipotens, rerumque Creator.</p>
<p class="c_v">Tu nitidum iubar es, summi tu ianua caeli,</p>
<p class="c_v">Atque Dei templum est venter tuus, aurea Virgo.</p>
<p class="c_v">Tempora nec mirum est, tua si bissena coronant</p>
<p class="c_n">15</p><p class="vv">Sidera, nam tuus ipse suo cum lumine Christus</p>
<p class="c_v">Iustitiae sol caelesti te vestit amictu,</p>
<p class="c_v">Tuque pudicitiae speculum admirabile: namque</p>
<p class="c_v">Nulla in te macula est, tu praestantissima virgo</p>
<p class="c_v">Es longe formosa, licet sis fusca colore.</p>
<p class="c_n">20</p><p class="vv">Tu generis nostri longe praelata puellis</p>
<p class="c_v">Omnibus es Patre ab aeterno, et quem non capit orbis</p>
<p class="c_v">Maximum, ille tua clausit se Christus in alvo.</p>
<p class="c_v">Filia tu, tu sponsa Dei, tu mater Iesu,</p>
<p class="c_v">Mortales fuso maculas qui sanguine tersit.</p>
<p class="c_n">25</p><p class="vv">Exora Maria alma tuum natumque Patremque,</p>
<p class="c_v">Ut nunc susceptum valeam percurrere munus,</p>
<p class="c_v">Pandere et huic nostro tot regna incognita saeclo,</p>
<p class="c_v">Et fer opem (ut solita es) nostris Virgo inclyta coeptis.</p>
<p class="blank">&nbsp;</p>
<p class="c_t">argumentum</p>
<p class="c_v">Fernandi imperium exequitur Ligur: aequora puppe</p>
<p class="c_v">Conscendit triplici, solvens a Gadibus; oras</p>
<p class="c_v">Ad Fortunatas classem primum applicat, inde</p>
<p class="c_v">Guananaim. E Cubae mox tempestate repulsus</p>
<p class="c_n">5</p><p class="vv">Littore, Quiqueiam venit; Oceanoque remenso,</p>
<p class="c_v">Hispano regi inventas edisserit urbes.</p>
<p class="blank">&nbsp;</p>
<p class="c_v">Granvellane, virum referam, qui littora primus</p>
<p class="c_v">Ingentis tetigit Cubae, novaque astra retexit,</p>
<p class="c_v">Et freta tot quondam nostris incognita nautis,</p>
<p class="c_v">Nuper et inventas Cancri sub sidere terras.</p>
<p class="c_n">5</p><p class="vv">Antoni Perenotte, sacri pars magna senatus,</p>
<p class="c_v">Accipe quae quondam iussisti carmina, ab Afris</p>
<p class="c_v">Cum domitis Caesar dulcem claramque redisset</p>
<p class="c_v">Parthenopen victor, qui forti milite densas</p>
<p class="c_v">Tot Turcarum acies validis superaverat armis</p>
<p class="c_n">10</p><p class="vv">Et pulsum regem regnis induxit avitis.</p>
<p class="c_v">Non sine te maris immensos invadere fluctus</p>
<p class="c_v">Tentasset mea cymba, novo nec in aequore vela</p>
<p class="c_v">Tendere, sed Mellae tenuisset parva fluenta,</p>
<p class="c_v">Hic ubi Chineas arces, atque arma, virosque,</p>
<p class="c_n">15</p><p class="vv">Florentemque urbem ingeniis, opibusque potentem</p>
<p class="c_v">Concinerem: fuit haec olim nam condita ab alto</p>
<p class="c_v">Sanguine Cenomanum, quae gens fuit aspera in armis,</p>
<p class="c_v">Auxit et Italiam laetis successibus, unde</p>
<p class="c_v">Cenomani illorum dicti de nomine montes.</p>
<p class="c_n">20</p><p class="vv">Te Carolus semper magno est dignatus honore</p>
<p class="c_v">Namque tibi curam soli commiserat omnem</p>
<p class="c_v">Regnorum, imperiique simul, bellique togaeque</p>
<p class="c_v">Tempore. Nunc breviter memorabo, quae genitori</p>
<p class="c_v">Rettulit ipse tuo longe admiranda Columbus,</p>
<p class="c_n">25</p><p class="vv">Post lautas epulas et mensae dona secundae.</p>
<p class="c_v">Iam caelum et terras tenebrosa involverat umbra</p>
<p class="c_v">Humida nox, pelagique sinus, unoque favebant</p>
<p class="c_v">Ore omnes, et erant mensis sublata secundis</p>
<p class="c_v">Pocula iam, solitoque pius de more sacerdos</p>
<p class="c_n">30</p><p class="vv">Egerat ingentes submisso vertice grates</p>
<p class="c_v">Aeterno caeli et terrae rerumque parenti,</p>
<p class="c_v">Cum Granvellanus coepit: "Nova gloria gentis</p>
<p class="c_v">Christophore Ausonidum, dic nunc ex ordine portus</p>
<p class="c_v">Inventos a te, dic regna, tuosque labores.</p>
<p class="c_n">35</p><p class="vv">Et toties sileant vates iactare Pelasgi</p>
<p class="c_v">Innumeros terrae tractus lustrasse viasque</p>
<p class="c_v">Alcidem, Bacchumque Indos penetrasse, sua quas</p>
<p class="c_v">Purpurea exoriens terras sol luce revisit:</p>
<p class="c_v">Hae vatum sunt ambages, longeque superstes</p>
<p class="c_n">40</p><p class="vv">Illorum fama est maior, quam vivida virtus,</p>
<p class="c_v">Et totum implerunt variis erroribus orbem.</p>
<p class="c_v">Felix Ausonia tellus, cui contigit uni</p>
<p class="c_v">Totius mundi imperium, nunc et quoque felix</p>
<p class="c_v">Quae talem te laeta tulit sub luminis oras,</p>
<p class="c_n">45</p><p class="vv">Cui Deus omnipotens alto dignatus Olympo est</p>
<p class="c_v">Tot pelagi monstrare vias, tot regna, tot urbes</p>
<p class="c_v">Egregias, quas maiorum non viderat aetas.</p>
<p class="c_v">Per te namque illae Cancri sub sidere gentes</p>
<p class="c_v">Unumque trinumque deum agnovere, repulsis</p>
<p class="c_n">50</p><p class="vv">Numinibus, veri quae gens ignara colebat,</p>
<p class="c_v">Quos omnes nostri tinxere salubribus undis.</p>
<p class="c_v">Fondescent dum vere novo Taurique sub ortu</p>
<p class="c_v">Stellantis nemora, et partus non terra negabit</p>
<p class="c_v">Alma suos, dum purpureis e collibus uvas</p>
<p class="c_n">55</p><p class="vv">Vinitor ipse leget, metet hordea grandia messor,</p>
<p class="c_v">Notus eris fama aeternum, qua praecipitans sol</p>
<p class="c_v">Invisit gentes alias et qua redit ad nos</p>
<p class="c_v">Atque orbis spatium hoc revoluta luce revisit".</p>
<p class="c_v">Tunc Ligur innixus solio sic fatur acerno:</p>
<p class="c_n">60</p><p class="vv">"Quod petis ut narrem populos inventaque nuper</p>
<p class="c_v">Tot maria, et nostris incognita sidera nautis,</p>
<p class="c_v">Expediam, nec te longo sermone tenebo:</p>
<p class="c_v">Nec mihi res memorare leves, nec cuncta referre</p>
<p class="c_v">Mens est, atque oras tantarum evolvere rerum,</p>
<p class="c_n">65</p><p class="vv">Sed dicam quae causa animum iustissima nostrum</p>
<p class="c_v">Moverit hos tentare sinus, quos alluit ingens</p>
<p class="c_v">Oceanus, fluctuque ferit, pelagoque revincit,</p>
<p class="c_v">Ne videar tantos frustra subiisse labores.</p>
<p class="c_v">Hanc caeli molem immensam et spatia ardua zonae</p>
<p class="c_n">70</p><p class="vv">Quinque tenent, quarum mediam sol lampade torret</p>
<p class="c_v">Assidua radiisque coquit (sic prisca vetustas</p>
<p class="c_v">Credidit), extremae scelerato frigore torpent</p>
<p class="c_v">Perpetuisque rigent nivibus, glacieque perenni.</p>
<p class="c_v">Non illis aestas ulla est, redoletve novum ver</p>
<p class="c_n">75</p><p class="vv">Floribus, aut illic praeceps autumnus aprico</p>
<p class="c_v">Colle rubet. Nix alta tegit iuga celsa tenetque</p>
<p class="c_v">Planitiem, silvasque, suos non flumina tradunt</p>
<p class="c_v">In mare perpetuos cursus: silet aura, nemusque</p>
<p class="c_v">Fronde carens. Frustra silvis intenderet altis,</p>
<p class="c_n">80</p><p class="vv">Aut alta convalle plagas venator Orion.</p>
<p class="c_v">Hic mare non notum nautis: has inter utrasque</p>
<p class="c_v">Et mediam tantum colimus nos maxima regna.</p>
<p class="c_v">Haec sibi iam pridem veterum solertia finxit,</p>
<p class="c_v">Sideribusque dedit nomen, centumque locavit</p>
<p class="c_n">85</p><p class="vv">Monstra polo et positas varia sub imagine formas,</p>
<p class="c_v">Quae laetas messes et amicos insuper imbres</p>
<p class="c_v">Agricolis persaepe solent praedicere, et annos,</p>
<p class="c_v">In quibus aut ingens segetum, aut penuria vini est.</p>
<p class="c_v">Sed mundi, nec vana fides, primordia dicam.</p>
<p class="c_n">90</p><p class="vv">Principio Deus omnipotens cum conderet astra</p>
<p class="c_v">Fulgentesque poli sedes, spatia ardua caeli,</p>
<p class="c_v">Solemque, lunaeque globum, noctemque diemque,</p>
<p class="c_v">Ille idem terram e nihilo, pontumque creavit:</p>
<p class="c_v">Implevitque feris terras et piscibus altum</p>
<p class="c_n">95</p><p class="vv">Aequor, avesque simul silvis immisit opacis.</p>
<p class="c_v">Mox hominem propriis manibus fabricator Olympi</p>
<p class="c_v">Formavit facili ex limo, praesensque recentem</p>
<p class="c_v">Illi inspiravit vitam, terramque patentem</p>
<p class="c_v">Illius imperio subiecit et aequora aperta.</p>
<p class="c_n">100</p><p class="vv">Credere nec dignum est ipsum fecisse vacantes</p>
<p class="c_v">Tot maris ingentes tractus, tot inhospita regna,</p>
<p class="c_v">Et mundi liquisse duas habitabilis oras.</p>
<p class="c_v">Est regio Tanaim iuxta Rhodopeiaque arva,</p>
<p class="c_v">Non umquam viduata gelu nivibusque, nec aura</p>
<p class="c_n">105</p><p class="vv">Assidue gelido Boreae spirantis ab axe.</p>
<p class="c_v">Hanc tamen innumerae gentes coluere, coluntque,</p>
<p class="c_v">Frigoribus etiam mediis sua rura domosque.</p>
<p class="c_v">Quid referam Thracum regem, quibus imperet oris,</p>
<p class="c_v">Quosque regat late populos, quibus asperat ingens</p>
<p class="c_n">110</p><p class="vv">Strymonias Aquilo ventosis flatibus undas?</p>
<p class="c_v">Frigentis Scythiae non carmine prosequar oras</p>
<p class="c_v">Arvaque, et ad gelidum constructa mapalia littus;</p>
<p class="c_v">Hic ubi pastores ursorum pellibus usi et</p>
<p class="c_v">Frigora nil curant hyemis, specubusque iuvencos</p>
<p class="c_n">115</p><p class="vv">Includunt et proceras dant ignibus ornos,</p>
<p class="c_v">Sive oritur canis Icarius, scu frigida caelo</p>
<p class="c_v">Nix cadit et niveo terras obnubit amictu.</p>
<p class="c_v">Extremi Garamantes habent armenta gregesque,</p>
<p class="c_v">Quos numquam stabulis claudunt, et nocte dieque,</p>
<p class="c_n">120</p><p class="vv">Aut silvas, aut prata tenent, semperque vagantur.</p>
<p class="c_v">Illic perpetua est aestas et nescia brumae</p>
<p class="c_v">Torrida, sed superante aestu caelique calore</p>
<p class="c_v">Unda tepet longe Oceani et cava flumina fervent.</p>
<p class="c_v">Insuper Aethiopum gens totum nota per orbem est</p>
<p class="c_n">125</p><p class="vv">Atque Arabum, nec non populorum, qui loca zonae,</p>
<p class="c_v">Quae media est tepidas inter, quam torret iniquis</p>
<p class="c_v">Sol radiis: non posse gelu perferre, nec aestus</p>
<p class="c_v">Terrarum pontique genus mortale putabat</p>
<p class="c_v">Aetas prisca hominum quondam, quae vana fuerunt</p>
<p class="c_n">130</p><p class="vv">Somnia. Nam iuvenis virtus spectata sub armis</p>
<p class="c_v">Pellaei haud potuit longum differre morarique,</p>
<p class="c_v">Atque rei veterem famam dubiumque removit.</p>
<p class="c_v">Ille etenim valido formavit remige classem,</p>
<p class="c_v">Elegitque duces assuetos vincere semper</p>
<p class="c_n">135</p><p class="vv">Bellando, iussitque novas inquirere terras,</p>
<p class="c_v">Quique sinus magni Oceani Austrum inter et Eurum</p>
<p class="c_v">Detegerent, qui dum sulcarent invia quondam</p>
<p class="c_v">Aequora terrarumque plagas videre per aequor.</p>
<p class="c_v">Taprobana in medio posita est, quarum insula laeti</p>
<p class="c_n">140</p><p class="vv">Dives agri, dives gemmarum aurique, boumque,</p>
<p class="c_v">Atque frequens late populis, corruptaque nullo</p>
<p class="c_v">Aeris infecti vitio, sed quaerere testes</p>
<p class="c_v">Tantarum haud opus est rerum, namque aequoris aestus</p>
<p class="c_v">Arentis Libyae tenuerunt fortibus alnis</p>
<p class="c_n">145</p><p class="vv">Iam Lusitani, fundaruntque oppida et urbes,</p>
<p class="c_v">Et nautis iter insuetum invenere, novamque</p>
<p class="c_v">Tellurem, populosque alios immanibus ausis.</p>
<p class="c_v">Ipse ego iam Libyae ratibus vada salsa cucurri,</p>
<p class="c_v">Guineamque adii gemmarum aurique feracem.</p>
<p class="c_n">150</p><p class="vv">Quin etiam cum saepe iterans maria alta profundi</p>
<p class="c_v">Oceani, Gades ultra prope Lusitanos,</p>
<p class="c_v">Noctesque totosque dies vigil observabam</p>
<p class="c_v">Littore ab occiduo, quaedam vaga flamina certis</p>
<p class="c_v">Temporibus anni et certis spirare diebus:</p>
<p class="c_n">155</p><p class="vv">Haec gigni ex aliqua tantum tellure putabam,</p>
<p class="c_v">Quam rebar longe distantem a littore nostro.</p>
<p class="c_v">Quid memorem populum undantem, quem Scandia misit</p>
<p class="c_v">Frigida in has partes, quas tunc vastavit, et igni</p>
<p class="c_v">Tradidit, et praeda in patriam remeavit opima?</p>
<p class="c_n">160</p><p class="vv">Extremique Scythae montes liquere supremos</p>
<p class="c_v">Mongalli atque armis Asiam domuere, tenentque</p>
<p class="c_v">Imperio quasdam partes. Islandia ponto</p>
<p class="c_v">Oceani vasto est, rigida et porrecta sub Ursa,</p>
<p class="c_v">Perque dies multos distans a littore Thule.</p>
<p class="c_n">165</p><p class="vv">Accessi has olim partes, ubi non ego vidi</p>
<p class="c_v">Perpetuis nivibus montes albescere semper:</p>
<p class="c_v">Non etiam hic frigus penetrale ita regnat, ut unda</p>
<p class="c_v">Fluminea haud possit gelidum se evolvere in aequor,</p>
<p class="c_v">Pascunturque ferae silvas, maria aspera delphin</p>
<p class="c_n">170</p><p class="vv">Hic secat, atque lupus fluviorum pascitur undis.</p>
<p class="c_v">Innumerabilibus populis cum terra frequens sit,</p>
<p class="c_v">Occasum quis nam variis sine gentibus esse,</p>
<p class="c_v">Et sine terrarum spatio pelagique negabit?</p>
<p class="c_v">Terrae etenim septem pars est subiecta Trioni,</p>
<p class="c_n">175</p><p class="vv">Pars etiam subiecta Noto, subiectaque Eoo,</p>
<p class="c_v">Unde aliqui veteres olim, qui non nisi partem</p>
<p class="c_v">Noverunt mediam hanc terrae, maris esse putarunt</p>
<p class="c_v">Oceani immensosque sinus atque alta fluenta,</p>
<p class="c_v">Quae tegerent spatium hoc indeficientibus undis.</p>
<p class="c_n">180</p><p class="vv">Conscia sed veri longa experientia damnat</p>
<p class="c_v">Hanc rem, credibilem quondam, qua praevius almum</p>
<p class="c_v">Lucifer adventare diem mortalibus aegris</p>
<p class="c_v">Nuntiat. Innumeras dicunt sub sole oriente</p>
<p class="c_v">Oceani nautas vidisse per aequora terras</p>
<p class="c_n">185</p><p class="vv">Et longe distans a nostro littore littus.</p>
<p class="c_v">Has interposita est sat multum nota Cipango,</p>
<p class="c_v">Multarum rerum dives, nec flumina desunt</p>
<p class="c_v">Auroque et variis semper currentia gemmis.</p>
<p class="c_v">Esse habitatum etiam quidquid sol aureus ambit</p>
<p class="c_n">190</p><p class="vv">Lumine purpureo haud dubium est, dumque hoc mare nauta</p>
<p class="c_v">Verberat arboribus, semper nova regna prius non</p>
<p class="c_v">Visa videt, tractusque maris, terrasque patentes.</p>
<p class="c_v">Hinc etiam magni heroes bellique domique</p>
<p class="c_v">Praeclarum duxere genus: Germania testis,</p>
<p class="c_n">195</p><p class="vv">Galliaque, et nostris divisa Britannia terris,</p>
<p class="c_v">Quique bibunt undam Eridani, Rubiconis et amnem,</p>
<p class="c_v">Vulturnique colunt ripas, atque Acidis oras</p>
<p class="c_v">Trinacrii, et longe montes littusque Pachini;</p>
<p class="c_v">Nunc quoque tot proceres, habitant qui maxima regna</p>
<p class="c_n">200</p><p class="vv">Europae, stirpem illorum sese esse fatentur.</p>
<p class="c_v">Spero equidem post me non multo tempore nautas</p>
<p class="c_v">Venturos, retegent sparsas qui per mare terras,</p>
<p class="c_v">Littus et invenient occasu a solis ad ortum</p>
<p class="c_v">Continuum, quae crediderant iam lapsa virorum</p>
<p class="c_n">205</p><p class="vv">Secula tot vana esse hominum figmenta, nec ullum</p>
<p class="c_v">Ulterius posse esse solum, sed inhospita tantum</p>
<p class="c_v">Aequora et Oceani tantum notissima monstris.</p>
<p class="c_v">Hanc igitur terramque coli, trabibusque profundum</p>
<p class="c_v">Proscindi haud dubium est, et quae mala frigora densant</p>
<p class="c_n">210</p><p class="vv">Ipse calor laxat, passa est quaeque herba calores,</p>
<p class="c_v">Rore suo hanc reficit per noctis luna tenebras,</p>
<p class="c_v">Nam nitidus cum sol sero sub vespere terras</p>
<p class="c_v">Liquit et ante oriens quam sese ostendet ab orbe</p>
<p class="c_v">Eoo, aerios rores bibit arida tellus.</p>
<p class="c_n">215</p><p class="vv">Hinc laetae veniunt segetes et mollia campis</p>
<p class="c_v">Gramina, et occultas vires terra alma ministrat</p>
<p class="c_v">Arboribus: virgulta greges et roscida tondent</p>
<p class="c_v">Pascua, et in dumis ducit rosa nata colorem.</p>
<p class="c_v">Hactenus ut finem faciam, Perenotte, loquendi,</p>
<p class="c_n">220</p><p class="vv">Dum causam expedio, quae me tentare profundum</p>
<p class="c_v">Impulit, ut ternas Fernando a rege carinas</p>
<p class="c_v">Instructas peterem, patriis qui nuper ab oris,</p>
<p class="c_v">Quas secat Hesperius foecundo flumine Baetis,</p>
<p class="c_v">Expulerat Numidas atque agmina Barbara victor.</p>
<p class="c_n">225</p><p class="vv">Tunc ternas dedit ille rates, quas laetus ad undam</p>
<p class="c_v">Pallensis portus deduxi robore duro,</p>
<p class="c_v">Pendula perque altum converti carbasa versus</p>
<p class="c_v">Non longe positas Hispano a littore Gades,</p>
<p class="c_v">Cum silvis iam poma rubent et collibus uva</p>
<p class="c_n">230</p><p class="vv">Iam rubet, et foetu curvatur pampinus, et cum</p>
<p class="c_v">Trans mare, permetuens hibernos garrula soles</p>
<p class="c_v">Remigio volat alarum, brumamque nivesque</p>
<p class="c_v">Increpitat, tepidosque dies adfectat hirundo,</p>
<p class="c_v">Atque catervatim Maurusia regna revisunt.</p>
<p class="c_n">235</p><p class="vv">Nam circum facies placidi maris, et celer Eurus</p>
<p class="c_v">Et mitis, monstrabat iter per caerula tutum.</p>
<p class="c_v">Pinzones mecum vexi, qui marmora nostra</p>
<p class="c_v">Atque mare Oceanum lustrarunt abiete longa,</p>
<p class="c_v">Et ventis hyeme in media se opponere norant.</p>
<p class="c_n">240</p><p class="vv">Una frater erat non belli ignarus et alto</p>
<p class="c_v">Venturas tempestates praedicere, et Austros.</p>
<p class="c_v">Miles erat mecum solitus tolerare laborem</p>
<p class="c_v">Militiamque gravem, durique incommoda belli</p>
<p class="c_v">Fernando sub rege, suis dum Barbara terris</p>
<p class="c_n">245</p><p class="vv">Agmina victor ovans infestis expulit armis.</p>
<p class="c_v">Difficili haud cursu tranquilla per aequora Cades</p>
<p class="c_v">Deveni; hic donis opulentum et marmore vivo</p>
<p class="c_v">Templum adii Christo extructum, cui debita feci</p>
<p class="c_v">Vota libens, Patrique simul, ne regna petentem</p>
<p class="c_n">250</p><p class="vv">Extera me tandem sineret, sociosque, ratesque</p>
<p class="c_v">Illidi scopulis mergive sub aequore vasto:</p>
<p class="c_v">Et tu stella maris, quae non te condis, ut astra</p>
<p class="c_v">Cuncta solent, toto effulges sed semper Olympo,</p>
<p class="c_v">Cui cedit splendore nitens luna et rutilus sol,</p>
<p class="c_n">255</p><p class="vv">Ille diem terris quamquam vehat et vehat illa</p>
<p class="c_v">Siderea noctis caeli per inania lumen,</p>
<p class="c_v">Dum nos hac classe exigua freta mota tenemus,</p>
<p class="c_v">Incerti quo nostra ferant vaga lintea venti,</p>
<p class="c_v">Da nostram hanc puppem portus intrare, marisque</p>
<p class="c_n">260</p><p class="vv">Per tantos tutam ire sinus. Ferque, inclyta Virgo,</p>
<p class="c_v">Ipsa viam hanc facilem miseris: tu namque potentem</p>
<p class="c_v">Concilias nobis caeli terraeque Parentem.</p>
<p class="c_v">Post ubi legerunt pontes et vincula nautae,</p>
<p class="c_v">Mox celer immensum conscendi a Gadibus aequor</p>
<p class="c_n">265</p><p class="vv">Et cursum pelago intendi, qua praecipitans sol</p>
<p class="c_v">Occiduam in Cancri vergit sub sidere partem,</p>
<p class="c_v">Sidereum linquens caelum surgentibus umbris.</p>
<p class="c_v">Canariasque viam versus tentamus, ibique</p>
<p class="c_v">Flammiferam legimus Teneriffem, e vertice cuius</p>
<p class="c_n">270</p><p class="vv">Saxum ingens altumque globos prorumpere ad auras</p>
<p class="c_v">Flammarum, et longo tractu splendescere noctem,</p>
<p class="c_v">Praecipue Eois cum flant e partibus Euri.</p>
<p class="c_v">Ignarus tamen ipse viae, nec territus unda</p>
<p class="c_v">Insolita, aut metuens incognita sidera nautis,</p>
<p class="c_n">275</p><p class="vv">Ausus vel stagna alta ratis proscindere rostro,</p>
<p class="c_v">Sed summi Patris auxilio confisus, et aura,</p>
<p class="c_v">Ad Fortunatas Euro feror alite terras.</p>
<p class="c_v">Hic ubi mane novo sacris de more peractis,</p>
<p class="c_v">Oceani ingredior latices prius intentatos,</p>
<p class="c_n">280</p><p class="vv">Tunc nostras primum senserunt aequora puppes,</p>
<p class="c_v">Quae nullae secuere rates, non navita vidit.</p>
<p class="c_v">Pandimus et velorum alas, nosque Eurus euntes</p>
<p class="c_v">Prosequitur, validis et lintea flatibus implet.</p>
<p class="c_v">Conversus vero ad socios sic ora resolvi:</p>
<p class="c_n">285</p><p class="vv">'Navita, vel milesque fuat, qui lumina primus</p>
<p class="c_v">Per noctem, aut molem et montes aspexerit, hunc Rex</p>
<p class="c_v">Extremae Hesperiae donabit munere multo;</p>
<p class="c_v">Quare agite, o socii, gemmis auroque petamus</p>
<p class="c_v">Non gravidam bellis terram, nec littora nostris</p>
<p class="c_n">290</p><p class="vv">Pervia'. Et his dictis assueta invertere fluctus</p>
<p class="c_v">Remigiis pubes securas navigat undas.</p>
<p class="c_v">Ipse ego surgentem solem vagaque astra notabam,</p>
<p class="c_v">Nec non occasus illorum, et nubila, et aure</p>
<p class="c_v">Intenta spirantem auram, placidique tenorem</p>
<p class="c_n">295</p><p class="vv">Servabam maris incoeptum, et mea semper ad astra</p>
<p class="c_v">Lumina vertebam, nam me non noctibus illis</p>
<p class="c_v">Ulla quies (pacata forent licet aequora) pressit.</p>
<p class="c_v">Hoc cursu magnetem illum, quo in pixide nautae</p>
<p class="c_v">Utuntur, quo monstret iter, non semper eundem</p>
<p class="c_n">300</p><p class="vv">Deprendi spectare locum, stellamque polarem</p>
<p class="c_v">(Ut dicunt): nostris res nondum haec cognita nautis.</p>
<p class="c_v">Orta dies sine nube, Euri surgebat ab oris,</p>
<p class="c_v">Et radiis sol purpureis et lampade fulva</p>
<p class="c_v">Aureus Eoum spargebat lumine littus,</p>
<p class="c_n">305</p><p class="vv">Trigintaque dies iam vela inflaverat Eurus</p>
<p class="c_v">Cum timidus nollet ultra procedere miles;</p>
<p class="c_v">Sed quamvis cuncti vellent in regna reverti</p>
<p class="c_v">Hesperiae, longi pertaesi per freta cursus,</p>
<p class="c_v">Ipse viam tamen haud volui convertere, namque</p>
<p class="c_n">310</p><p class="vv">Classis erat non fracta Noto, non murice caeco,</p>
<p class="c_v">Nec fractus miles pugnata ob bella per undas.</p>
<p class="c_v">Turbatur semel atque iterum formidine ductor,</p>
<p class="c_v">Dum toties vidisse solum per lata putavit</p>
<p class="c_v">Aequora, saepe maris frustra tranasse profundum</p>
<p class="c_n">315</p><p class="vv">Herbosum, et varias volucres, populosque natantum</p>
<p class="c_v">Haud nostris forma similes, tunc miles amarus</p>
<p class="c_v">In me tumidusque ira mussabat, et ense</p>
<p class="c_v">Saepe minabatur mihi mortem, cum tegit umbra</p>
<p class="c_v">Nox caelum, vel luce dies, et spargere in aequor</p>
<p class="c_n">320</p><p class="vv">Insuper, atque novam monstris me linquere praedam.</p>
<p class="c_v">Iamque orbem vaga luna suum compleverat et iam</p>
<p class="c_v">E summo rediens sese ostentabat Olympo</p>
<p class="c_v">Lumine sublustri, cum iam nox ipsa teneret</p>
<p class="c_v">Oceanum et terras caligine, et Eurus apertos</p>
<p class="c_n">325</p><p class="vv">Per fluctus ageret tenui iam flamine puppes:</p>
<p class="c_v">'Visa mihi haud longe terra est' Rodericus Hiberus</p>
<p class="c_v">Navita ait summi servans carchesia mali</p>
<p class="c_v">'Nonne etiam Zephyrum flantem sentitis et auram</p>
<p class="c_v">Iam notam nautis?' E tellure propinqua</p>
<p class="c_n">330</p><p class="vv">Laetitia exultant omnes laetique salutant</p>
<p class="c_v">Vocibus hanc visam post tanta pericula terram,</p>
<p class="c_v">Nauticus aequoreas tunc clamor personat undas:</p>
<p class="c_v">Hanc piceis mixtam tenebris prospexi ego primum,</p>
<p class="c_v">Mox comites videre alii, cum nox silet atra.</p>
<p class="c_n">335</p><p class="vv">Tunc socios terram hanc versus convertere proras</p>
<p class="c_v">Confestim iubeo nautasque incumbere remis,</p>
<p class="c_v">Vixque iubar caelo sese ostentabat et astra</p>
<p class="c_v">Cedebant primo radiantis solis in ortu:</p>
<p class="c_v">Gratior haud umquam terris, nec laetior orta est</p>
<p class="c_n">340</p><p class="vv">Ulla dies, mage nec claro sese extulit ortu.</p>
<p class="c_v">Nam circum mare pacatum ridebat et alto</p>
<p class="c_v">Nostra vehebatur pelago sine remige classis,</p>
<p class="c_v">Cum procul aerios montes, geminasque videmus</p>
<p class="c_v">Circuitu longo sparsas per caerula terras,</p>
<p class="c_n">345</p><p class="vv">Mox alias, mox inde alias: nam clara fuerunt</p>
<p class="c_v">Signa prius nobis sulcantibus haud procul esse</p>
<p class="c_v">Tellurem optatam toties, votisque petitam.</p>
<p class="c_v">Hic nos laetitia lacrimas effudimus, altumque</p>
<p class="c_v">Aethera, spectantes Christo, Mariaeque parenti,</p>
<p class="c_n">350</p><p class="vv">Aeternoque Patri, geminos qui temperat axes,</p>
<p class="c_v">Reddidimus cuncti submisso poplite grates,</p>
<p class="c_v">Quaeis nostrae ducibus cursum tenuere carinae</p>
<p class="c_v">Iam tutum et nullo ventorum turbine victae,</p>
<p class="c_v">Et nullo comitum amisso; dehinc talia fudi,</p>
<p class="c_n">355</p><p class="vv">Convertens oculorum orbes convexa ad Olympi:</p>
<p class="c_v">'Tu Pater omnipotens ignota per aequora cursus</p>
<p class="c_v">Da faciles, ne nos inter maria invia surgens</p>
<p class="c_v">In pelagi cursus Auster ferat atque recursus'.</p>
<p class="c_v">Harum prima novos flores herbasque tenebat,</p>
<p class="c_n">360</p><p class="vv">Arboris et virides frondes; fontesque lacumque</p>
<p class="c_v">Hac media ingentem vidi, nam nullus ibi mons</p>
<p class="c_v">Eripiens prospectum oculis erat aequora iuxta.</p>
<p class="c_v">Currebat gens ad littus visura carinas</p>
<p class="c_v">Attonita et stupefacta rei novitate, putabatque</p>
<p class="c_n">365</p><p class="vv">Esse rates nostras tot monstra natantia ponto.</p>
<p class="c_v">Tangimus hoc fessi littus, laetique subimus</p>
<p class="c_v">Guananaim portum, parvamque intravimus urbem,</p>
<p class="c_v">Et grato accepti hospitio revocamus opima</p>
<p class="c_v">Amissas mensa vires. Nam mitis erat gens,</p>
<p class="c_n">370</p><p class="vv">Vultus item est illis placidus, frons lata licet sit,</p>
<p class="c_v">Quae corpus paulum et faciem turpabat, et ora.</p>
<p class="c_v">Non forma exiguum corpus, crinemque resectum</p>
<p class="c_v">Supra aures crassum et nigrum pars maior habebat.</p>
<p class="c_v">Estque color oleae similis, qui vergit ad atrum.</p>
<p class="c_n">375</p><p class="vv">Atque aliquis nudatum ensem, gladiumve tenebat,</p>
<p class="c_v">Tractabatque manu, ceu lignum, at post ubi apertum</p>
<p class="c_v">Aspexit vulnus, trepidansque gemensque dolebat.</p>
<p class="c_v">Quaerebat signis an nos venisse suprema</p>
<p class="c_v">E sede aetherea, et caeli colere ardua tecta,</p>
<p class="c_n">380</p><p class="vv">Atque una cum caelitibus. Ferrique per urbem</p>
<p class="c_v">Tunc belli signum iubeo, passimque viarum</p>
<p class="c_v">Strata per atque forum cornu instrepuere recurvo,</p>
<p class="c_v">Et totam implevere novis clangoribus urbem.</p>
<p class="c_v">Parte alia fractos sonitus dedit aenea moles</p>
<p class="c_n">385</p><p class="vv">Flammis permixtos rutilis, et littus et aequor</p>
<p class="c_v">Intremuere sono insolito: longe insula Cubae</p>
<p class="c_v">Audiit et sonitu gens est exterrita tanto.</p>
<p class="c_v">Urbemque hanc parvam sine caede et sanguine regnis</p>
<p class="c_v">Hesperiae primum adiunxi, namque ordine cuncti</p>
<p class="c_n">390</p><p class="vv">Acta palam assensu cives populusque probarunt.</p>
<p class="c_v">Non fluat e terrae venis aurive metallum,</p>
<p class="c_v">Aut aeris, ferrive licet, sitque insula pauper,</p>
<p class="c_v">At gens illa tamen gestat bipatentibus aurum</p>
<p class="c_v">Naribus. Hic gentes sunt nudae et versicolore</p>
<p class="c_n">395</p><p class="vv">Pictura exornant corpus. Armantque praeustas</p>
<p class="c_v">Piscis dente sudes vice ferri, sunt quibus hostes</p>
<p class="c_v">Pellere consueti et circum sua regna tueri.</p>
<p class="c_v">Septem ex his iuvenes mecum per caerula vexi.</p>
<p class="c_v">Hic vidi aspectu horribili torvoque Molossos,</p>
<p class="c_n">400</p><p class="vv">Quos sine latratu referunt componere soles.</p>
<p class="c_v">Atque hic non pelagi tractus, non noscere mores</p>
<p class="c_v">Permisit breve me tempus, nam nocte dieque</p>
<p class="c_v">Detegere has terras ingens me cura premebat.</p>
<p class="c_v">Mox iter ingentis direxi ad littora Cubae;</p>
<p class="c_n">405</p><p class="vv">Quattuor aspexi non longe per freta terras,</p>
<p class="c_v">Quarum cuncta novis redolebant floribus arva,</p>
<p class="c_v">Consita erant passim arboribus, queis garrula lympha</p>
<p class="c_v">Non deerat, fugiens per gramina odora, rigansque</p>
<p class="c_v">Vicinum nemus atque halantes floribus hortos.</p>
<p class="c_n">410</p><p class="vv">Res vero bis terris nulla est mihi visa relatu</p>
<p class="c_v">Digna mage hac, quam nunc memorabo: ramus adoptat</p>
<p class="c_v">Ramum alium, variis foliis varioque colore,</p>
<p class="c_v">Pomaque sunt intus varios servantia succos</p>
<p class="c_v">Cortice non simili, mater quae stipite ab uno</p>
<p class="c_n">415</p><p class="vv">Daedala terra creat; haec numquam poscit avari</p>
<p class="c_v">Dura ministeria agricolae sub tempore veris.</p>
<p class="c_v">Dehinc nos ardentes placido cava lintea ponto</p>
<p class="c_v">Solvimus atque viam velis deflectimus inter</p>
<p class="c_v">Has pelago sparsas nullo discrimine terras.</p>
<p class="c_n">420</p><p class="vv">Illic nos silvas legimus, quas longa gerebant</p>
<p class="c_v">Littora, et arva simul nullis obnoxia rastris;</p>
<p class="c_v">Vidi lanigeras non longe a littore silvas</p>
<p class="c_v">Et passim arboreis pendentia vellera ramis.</p>
<p class="c_v">Vidi et odoratos alio sed littore lucos,</p>
<p class="c_n">425</p><p class="vv">Frondentes quorum rami mollissima servant</p>
<p class="c_v">Vellera, quae levibus siliquis inclusa teguntur.</p>
<p class="c_v">Quid memorem pictas volucres, quae florea circum</p>
<p class="c_v">Prata volant, cantusque suos noctique dieique</p>
<p class="c_v">Aequant, et variis implent concentibus auras?</p>
<p class="c_n">430</p><p class="vv">Frondosisque sedens ramis Philomela canebat,</p>
<p class="c_v">Quas inter canit Eois non natus in oris</p>
<p class="c_v">Psittacus, et volucrum cantus imitatur, et altis</p>
<p class="c_v">Arboribus strepit, et lingua nova verba loquaci</p>
<p class="c_v">Ingeminat, repetitque avium per guttura voces.</p>
<p class="c_n">435</p><p class="vv">Hic volucres fundunt cantus sub mense Decembri,</p>
<p class="c_v">Pars dulcem frondentis alunt in vertice pinus</p>
<p class="c_v">Progeniem, pars ova fovent, pars arbore nigra</p>
<p class="c_v">Nidificant latebrisque domos frondentibus abdunt,</p>
<p class="c_v">Namque dies erat hic tepidus, ceu vere rubenti.</p>
<p class="c_n">440</p><p class="vv">Non desunt illic portus et flumina nautis</p>
<p class="c_v">Grata nimis Zephyri si quando spiritus undis</p>
<p class="c_v">Insonat insequiturque rates revoluta per alta.</p>
<p class="c_v">Accessi tandem Cubam, magnumque fluentum</p>
<p class="c_v">Tendere in Oceanum vidi, portumque capacem</p>
<p class="c_n">445</p><p class="vv">Non parvae intravi classis, tutumque procellis;</p>
<p class="c_v">Namque erat hic portus saxis circundatus altis,</p>
<p class="c_v">In morem stagnantis aquae, quo clausa silebat</p>
<p class="c_v">Unda, nec undantes fluctus ventosque timebat.</p>
<p class="c_v">Nec longum haec statio tenuit me, sed cava ponto</p>
<p class="c_n">450</p><p class="vv">Vela dedi, numquam linquens ea littora Cubae</p>
<p class="c_v">Per multos soles. Resonans sed flatus ab alto</p>
<p class="c_v">Vertice spirantis Boreae et maris unda tumescens</p>
<p class="c_v">Terruit ulterius procedere. Nec mora vento</p>
<p class="c_v">Obverti adverso sinuosa per aequora cursum,</p>
<p class="c_n">455</p><p class="vv">Permetuens instantem hyemem, pelagique furorem,</p>
<p class="c_v">Et gemitum. Cum iam Boreas nos horrifer oris</p>
<p class="c_v">Quiqueiae appulerat, legerent et carbasa nautae</p>
<p class="c_v">Laetitia perfusi animum et de more coronas</p>
<p class="c_v">Puppibus aptarent, subito praetoria pinus</p>
<p class="c_n">460</p><p class="vv">Est brevibus inflicta vadis, qua longa iacebat</p>
<p class="c_v">Saxea planities subter mare, puppis et imis</p>
<p class="c_v">Solvitur icta vadis, nautasque relinquit in undis.</p>
<p class="c_v">Continuo impellunt socii per caerula cymbas,</p>
<p class="c_v">Auxiliumque ferunt timidis, ratibusque reponunt</p>
<p class="c_n">465</p><p class="vv">Incolumes: navis scopulo sic fracta resedit.</p>
<p class="c_v">Corpora sed madidi comites dum littore curant</p>
<p class="c_v">Et sagula ad tepidum solem madefacta reponunt,</p>
<p class="c_v">Protinus ingredior densum nemus; hic ubi primum</p>
<p class="c_v">Conspexi indigenas cursu iuga celsa secantes,</p>
<p class="c_n">470</p><p class="vv">Nosque videre viros cupidi, nova cernere regna,</p>
<p class="c_v">Tela manu intrepidi capimus, sequimurque fugaces.</p>
<p class="c_v">Tunc illi celerare viam, et transmittere cursu</p>
<p class="c_v">Praecipiti patrios colles, et fidere silvis:</p>
<p class="c_v">Haud aliter fugere viri montes super altos,</p>
<p class="c_n">475</p><p class="vv">Quam timidi damae sub primae tempora lucis</p>
<p class="c_v">Conspecto procul herbosa in convalle leonum</p>
<p class="c_v">Agmine, dum silvis errant, sic illa petivit</p>
<p class="c_v">Turba virum loca nota metu, seque abdidit umbris.</p>
<p class="c_v">Compressi subito gressum tristisque redibam</p>
<p class="c_n">480</p><p class="vv">Ad naves sine praeda, ederis cum condita virgo</p>
<p class="c_v">Concussit folia et frondes, quibus ipsa latebat.</p>
<p class="c_v">Has motas petimus frondes, tunc abdita virgo</p>
<p class="c_v">Exiluit facie insignis, sed fusca colore;</p>
<p class="c_v">Confestim illa capi sese permisit et una</p>
<p class="c_n">485</p><p class="vv">Mecum incedebat silvis non moesta sub altis.</p>
<p class="c_v">Haec ducta ad naves epulis expletur, et alba</p>
<p class="c_v">Induitur laena, disponuntque ordine crines,</p>
<p class="c_v">Crystallum dant et digitis et iaspide; cingunt</p>
<p class="c_v">Virgineum latus, hic gentes nam corpora nulla</p>
<p class="c_n">490</p><p class="vv">Veste tegunt, nudi incedunt, et cum redit aestas</p>
<p class="c_v">Et cum bruma redit, venit et cum purpureum ver.</p>
<p class="c_v">Mox virgo in notos rediit iam libera colles,</p>
<p class="c_v">Primoresque petit nemorosa in valle latentes,</p>
<p class="c_v">Ostenditque habitus, atque ordine cuncta recenset,</p>
<p class="c_n">495</p><p class="vv">Narrat et ingenium gentis mite et genus alto</p>
<p class="c_v">E caelo venisse novum: tunc ocius omnes</p>
<p class="c_v">Decurrunt properi, qua semita ducit ad aequor,</p>
<p class="c_v">Et veniunt ad nos ultro, signisque salutant,</p>
<p class="c_v">Cum quibus et digitis loquimur, nutuque frequenti.</p>
<p class="c_n">500</p><p class="vv">Planitie fractam scopuli ut videre carinam,</p>
<p class="c_v">Tranarunt rapidi stagnantes lintribus undas,</p>
<p class="c_v">Et patrium ad littus remos, et vela, rudentesque,</p>
<p class="c_v">Et ratis arma ferunt: tunc gaza reducitur omnis</p>
<p class="c_v">Nautica et ad littus defertur lintribus altis:</p>
<p class="c_n">505</p><p class="vv">Nos illos donis fessos cumulamus agrestes,</p>
<p class="c_v">Crateras septem vitreos, et pocula septem</p>
<p class="c_v">Fictilia, heroum variis decorata figuris,</p>
<p class="c_v">Bissenasque damus tunicas, totidemque cothurnos.</p>
<p class="c_v">Interea dum nos iam quassam in murice puppim</p>
<p class="c_n">510</p><p class="vv">Teximus, aptamusque trabes, redit extera pubes,</p>
<p class="c_v">Quae nobis fuit auxilio, et lectissima secum</p>
<p class="c_v">Frusta auri, atque auro permixtas portat arenas,</p>
<p class="c_v">Et teretes donant parvo pro munere baccas.</p>
<p class="c_v">Noctesque totosque dies ad littora nota</p>
<p class="c_n">515</p><p class="vv">Orbe alio advectas gentes visura ruebat</p>
<p class="c_v">Turba virum, natisque patres, pariterque nepotes</p>
<p class="c_v">Permixti, armatosque duces mirantur, et auro,</p>
<p class="c_v">Purpura et indutos proceres, sonitusque tubarum.</p>
<p class="c_v">Gestat acu hic pictam tunicam, cristasque volantes,</p>
<p class="c_n">520</p><p class="vv">Hic picturatis radiantia baltea signis.</p>
<p class="c_v">Ast alii tenuere locum, quo quadrupedantes,</p>
<p class="c_v">Insultantque solo, glomerantque in littore gressus:</p>
<p class="c_v">Praevertuntque Notos cursu, et candore ligustra,</p>
<p class="c_v">Et vix in prima figunt vestigia terra.</p>
<p class="c_n">525</p><p class="vv">Miranturque novos habitus, mirantur et arma</p>
<p class="c_v">Bellantum non visa prius nec cognita quondam.</p>
<p class="c_v">Parte alia volitare vident sine remige puppes</p>
<p class="c_v">Atque maris penetrare sinus, licet Auster aquosis</p>
<p class="c_v">Incumbat pelago nimbis, hyemesque minaces</p>
<p class="c_n">530</p><p class="vv">Ingeminent, piceisque cadant e nubibus ignes.</p>
<p class="c_v">Sternit humi se quisque, sonum dum territus haurit</p>
<p class="c_v">Auribus, effundit reboans quem ferrea longe</p>
<p class="c_v">Machina, fumososque ignes attollit ad auras,</p>
<p class="c_v">Perstringitque oculos flammis fumoque sequaci.</p>
<p class="c_n">535</p><p class="vv">Erexique crucis signum venerabile curvo</p>
<p class="c_v">Littore confectum palma pinuque virenti,</p>
<p class="c_v">Quam populi circum signis nutuque colebant:</p>
<p class="c_v">Unanimique sacerdotes haec carmina sacra</p>
<p class="c_v">In laudes, Pater alme, tuas cecinere: 'Deum te</p>
<p class="c_n">540</p><p class="vv">Laudamus, trinumque Deum, Dominumque fatemur:</p>
<p class="c_v">Te Patrem aeternum veneratur littus utrumque.</p>
<p class="c_v">Te veneranda cohors caeli et caelestia regna,</p>
<p class="c_v">Atque potestates sublimi voce vicissim</p>
<p class="c_v">Insigni, te laude ferunt super omnia, quae tu</p>
<p class="c_n">545</p><p class="vv">Fecisti, et caeli spatiosa per atria dicunt</p>
<p class="c_v">Ter sanctum, nostrumque Deum, Dominumque Patrem</p>
<p class="c_v">Te celebrant, cum cuncta tuo sint numine plena,</p>
<p class="c_v">Qua sol luce sua lustrat, dum circuit oras</p>
<p class="c_v">Aethereas, tractusque maris terrasque patentes;</p>
<p class="c_n">550</p><p class="vv">Atque tibi assurgunt gentes felicis Olympi,</p>
<p class="c_v">Et duodena cohors comitum te Christe tuorum</p>
<p class="c_v">Concelebrat, fudit quae pro te caesa cruorem,</p>
<p class="c_v">Quorum vox late occiduas pervenit ad oras,</p>
<p class="c_v">Atque Arabum, Indorumque domos. Vos o quoque vates</p>
<p class="c_n">555</p><p class="vv">Abramidae, quibus ore dedit praedicere nati</p>
<p class="c_v">Adventum Deus ipse sui et rerum abdita. Vosque,</p>
<p class="c_v">Qui quondam sparso meruistis certa cruore</p>
<p class="c_v">Praemia, nunc alacres Dominum laudate supremum.</p>
<p class="c_v">Vos quoque virginei coetus, quibus una fuit mens,</p>
<p class="c_n">560</p><p class="vv">Una pudorem ipsum a teneris coluisse, nec umquam</p>
<p class="c_v">Concessos subiisse toros, nec floris honorem</p>
<p class="c_v">Virginei amisisse, Deum laudate parentem</p>
<p class="c_v">Immensae maiestatis. Vos o quoque sancti</p>
<p class="c_v">Caesariem lauro insignes, palmasque tenentes</p>
<p class="c_n">565</p><p class="vv">Dextera Idumaeas alacres, et vestibus albis</p>
<p class="c_v">Induti, immensas Patri vos dicite laudes,</p>
<p class="c_v">Caelestique simul divini numinis aurae</p>
<p class="c_v">Nos etiam Christum unigenam, magnoque Parenti</p>
<p class="c_v">Aequalem canimus, summi tu magna Tonantis</p>
<p class="c_n">570</p><p class="vv">Gloria, stellantisque poli: dignatus et alvo</p>
<p class="c_v">Tu de virginea nasci, tu funus acerbum es</p>
<p class="c_v">In cruce pro nobis passus, quos sanguine et ipsa</p>
<p class="c_v">Morte redemisti, patefactaque ianua caeli</p>
<p class="c_v">His nece Christe tua est, tua qui sunt iussa secuti.</p>
<p class="c_n">575</p><p class="vv">Es Patris aeterni aeternus tu Filius, et Rex</p>
<p class="c_v">Gloriae, et ad dextram Patris omnipotentis, et alto</p>
<p class="c_v">Ipse sedes solio sublimi in vertice caeli;</p>
<p class="c_v">Venturumque diem te iudice credimus olim,</p>
<p class="c_v">Quo tu digna malis et iustis praemia reddes.</p>
<p class="c_n">580</p><p class="vv">Tu nobis igitur succurre precantibus et nos</p>
<p class="c_v">Aspice, sulcantesque ignota haec caerula puppes</p>
<p class="c_v">Innocuas serva, et dextram ne subtrahe nobis,</p>
<p class="c_v">Namque in te posita est spes nostra, sinusque repostos</p>
<p class="c_v">Te maris Oceani duce nos penetrasse fatemur.</p>
<p class="c_n">585</p><p class="vv">Quas et agam grates tibi nunc, qui me duce terras</p>
<p class="c_v">Non visas olim voluisti ostendere saeclo</p>
<p class="c_v">Huic nostro atque alio positas sub sidere gentes?'</p>
<p class="c_v">Iam Guacanarilli pervenit rumor ad aures</p>
<p class="c_v">Externos venisse viros, littusque tenere:</p>
<p class="c_n">590</p><p class="vv">Obstupuit Cemium repetens oracula secum</p>
<p class="c_v">(Indigenae sic appellant sua numina gentes),</p>
<p class="c_v">Noluit et capere arma manu et depellere classem</p>
<p class="c_v">Finibus, eventu rerum factisque sinistris</p>
<p class="c_v">Territus. At properans ad littora nota tetendit,</p>
<p class="c_n">595</p><p class="vv">Atque ultro dedit ex auro mihi munera multa,</p>
<p class="c_v">Et sumus hospitio a populis et rege recepti,</p>
<p class="c_v">Anseribusque alius nautas onerabat opimis,</p>
<p class="c_v">Pars patrias epulas et viscera tosta ferebant.</p>
<p class="c_v">Sed dicam cur depositis rex venerit armis,</p>
<p class="c_n">600</p><p class="vv">Rettulit ipse olim nam rem mihi saepius omnem.</p>
<p class="c_v">Quiqueiae extremus rex Guarionexius oris</p>
<p class="c_v">Et Guacanarillus, materno sanguine iuncti,</p>
<p class="c_v">Dum super imperio Cemes rebusque futuris</p>
<p class="c_v">Consulerent, flexoque orassent poplite ad aras,</p>
<p class="c_n">605</p><p class="vv">Interea per quinque dies, solitoque sopore</p>
<p class="c_v">Et solitis epulis sese abstinuere, nec umquam</p>
<p class="c_v">Cessarunt in vota oculos ad numina semper</p>
<p class="c_v">Intenti, quibus est adytis vox reddita: 'Reges</p>
<p class="c_v">Audite haec responsa: dies inopina propinquat,</p>
<p class="c_n">610</p><p class="vv">Qua regnum hoc felix et regia sceptra tenebunt</p>
<p class="c_v">Vestibus indutae gentes, quas extera classis</p>
<p class="c_v">Hunc vehet, evertentque urbes, operosaque templa,</p>
<p class="c_v">Et quoque nos legesque novas et sacra docebunt.</p>
<p class="c_v">Nec vos, o reges, vox haec deludet inani</p>
<p class="c_n">615</p><p class="vv">Augurio: tu rex populis audita referto'.</p>
<p class="c_v">Inde recens illos luctus moerorque tenebat,</p>
<p class="c_v">Atramque invisamque diem taciti expectabant.</p>
<p class="c_v">Finierat, tremuitque solo mota ara recusso,</p>
<p class="c_v">Concussaeque fores templi, et penetralia longe</p>
<p class="c_n">620</p><p class="vv">Insonuere: fragor templi tecta alta replevit.</p>
<p class="c_v">Tunc reges rerum attoniti novitate recedunt</p>
<p class="c_v">Tristes et Cemium populis responsa retexunt.</p>
<p class="c_v">Tempore, quo has terras petii, rex Guacanarillus</p>
<p class="c_v">Ingens extincti regnum iam patris habebat,</p>
<p class="c_n">625</p><p class="vv">Praeclarum referens nomen genitoris amati;</p>
<p class="c_v">Iam ratus advenisse diem, quo dicta supremum</p>
<p class="c_v">Finem habeant Cemium, vectas sibi iungere gentes</p>
<p class="c_v">Foedere amicitiae quaerit, speratque tenere</p>
<p class="c_v">Posse sua imperio tali sub foedere regna.</p>
<p class="c_n">630</p><p class="vv">Dum vero surgens attolleret aethere Taurus</p>
<p class="c_v">Cornua, decrevi remeare ad littoris oras</p>
<p class="c_v">Extremae Hesperiae, victorque inventa referre</p>
<p class="c_v">Tot maria atque alio gentes sub sole repostas:</p>
<p class="c_v">Praecipue liquidi soles et vertice ab alto</p>
<p class="c_n">635</p><p class="vv">Leniter aspirans Zephyrus discedere tum me</p>
<p class="c_v">Cogebat, laetumque meos invisere reges.</p>
<p class="c_v">Ut vero faciles populos, mitem quoque regem</p>
<p class="c_v">Aspexi, visum est paucos mihi linquere posse</p>
<p class="c_v">His terris impune viros, et tollere parvis</p>
<p class="c_n">640</p><p class="vv">Securam tectis arcem, et circumdare fossa.</p>
<p class="c_v">Xamana in regione novi sub tempore veris</p>
<p class="c_v">Exiguae vallos arcis de cespite vivo</p>
<p class="c_v">Extruxi ex trabibus nexis et vimine flexo,</p>
<p class="c_v">Aggereque incinxi valido. Atque ex milite certos</p>
<p class="c_n">645</p><p class="vv">Delegi bello expertos, quos Guacanarillo</p>
<p class="c_v">Commendo, illorumque ducem liqui Rodericum,</p>
<p class="c_v">Corduba in arma parens primo quem miserat aevo,</p>
<p class="c_v">Assuetum obsessas urbes et castra tueri.</p>
<p class="c_v">Dehinc ipsum regem placido sic alloquor ore:</p>
<p class="c_n">650</p><p class="vv">'Maxime rex, qui sponte tuis consistere regnis</p>
<p class="c_v">Invitas fessam hanc classem et consurgere portu</p>
<p class="c_v">Littoreo sinis hanc molem, victumque ministras,</p>
<p class="c_v">Promissis maneas oro, quae saepe dedisti,</p>
<p class="c_v">Et serva hanc gentem precor, et defende cohortem</p>
<p class="c_n">655</p><p class="vv">Hanc solita pietate: erimus, rex inclyte, numquam</p>
<p class="c_v">Immemores tanti meriti, regnisque potentem</p>
<p class="c_v">Atque armis nostrum iungemus foedere regem.</p>
<p class="c_v">Non veni populare domos, non perdere ferro</p>
<p class="c_v">Hanc gentem, vel te patriis expellere regnis'.</p>
<p class="c_n">660</p><p class="vv">Et mox ad socios converti lumina et illos</p>
<p class="c_v">Talibus aggredior dictis: 'Vos bellica pubes,</p>
<p class="c_v">Unanimes laetique dies agitate, metumque</p>
<p class="c_v">Mittite, nam vobis validum rex maximus ultro</p>
<p class="c_v">Auxilium feret, imperio qui littus, et undas,</p>
<p class="c_n">665</p><p class="vv">Et circum regit hos montes, atque oppida circum:</p>
<p class="c_v">Vos regis quaecumque sequi ne temnite iussa.</p>
<p class="c_v">Quae vobis, iuvenes, praeclaro hoc digna labore</p>
<p class="c_v">Praemia persolvam? Caelo quae gloria iam vos</p>
<p class="c_v">Sublimes factis ventura in saecula tollet?</p>
<p class="c_n">670</p><p class="vv">Fernandus vobis meritos persolvet honores,</p>
<p class="c_v">Non sine muneribus magnis. Convertere cogor</p>
<p class="c_v">Per maria alta rates, iterumque revolvere fluctus</p>
<p class="c_v">Ut Regem faciam certum cursusque viaeque,</p>
<p class="c_v">Quasque alio sub sole novas deteximus urbes:</p>
<p class="c_n">675</p><p class="vv">Vere novo has iterum dulces rediturus ad oras'.</p>
<p class="c_v">Tum rex laetus ait: 'Curas seclude sequaces,</p>
<p class="c_v">Dux demisse polo, nam miles nullus adibit</p>
<p class="c_v">Hos armis: haec terra mea est, et caerula circum,</p>
<p class="c_v">Semper eos ope praesenti auxilioque iuvabo.</p>
<p class="c_n">680</p><p class="vv">Per mare pacatos tibi dent tua numina vento'.</p>
<p class="c_v">Mox meme et socios dextra petit, et tenet ipsos</p>
<p class="c_v">Amplexu, lacrimansque alios complectitur, et sic,</p>
<p class="c_v">Corde nefas versans, se in regia tecta recepit.</p>
<p class="c_v">Tunc comites intrant arcem sub foedere regis,</p>
<p class="c_n">685</p><p class="vv">Et nautae mare purpureum nigra rate currunt,</p>
<p class="c_v">Nam flabat crepitans Zephyri levis aura per aequor</p>
<p class="c_v">Suadebatque maris cursus tentare patentes.</p>
<p class="c_v">Indigenasque decem, fratemque, per aequora mecum</p>
<p class="c_v">Ducere decrevi, certosque relinquere in arce,</p>
<p class="c_n">690</p><p class="vv">Ne forte imperio premeret trabis advena terras</p>
<p class="c_v">Regnaque, littoreosque sinus, populosque propinquos.</p>
<p class="c_v">Et mox aequoreas curva rate verrimus undas</p>
<p class="c_v">Et tandem Hispanas Zephyris comitantibus oras</p>
<p class="c_v">Deveni, Taurus celso cum surgit Olympo.</p>
<p class="c_n">695</p><p class="vv">Et primum accessi Gades, altariaque auro</p>
<p class="c_v">Et donis onerans, Christo pia vota supremo</p>
<p class="c_v">Facta prius solvi, solverunt et sua mecum</p>
<p class="c_v">Vota alacres media templi testudine nautae.</p>
<p class="c_v">Protinus has linquo terras, puppesque volarunt</p>
<p class="c_n">700</p><p class="vv">Immensum mare per, laetique potimur arena</p>
<p class="c_v">Optata et tandem regalia tecta subimus,</p>
<p class="c_v">Et simul inventas alio sub sidere gentes</p>
<p class="c_v">(Nam regem egregium bello tunc Barchino habebat)</p>
<p class="c_v">Narramus regi. Atque auri purissima dona</p>
<p class="c_n">705</p><p class="vv">Perferimus, baccas, nostrisque volucres</p>
<p class="c_v">Dissimiles, similesque etiam, nam corpore maior</p>
<p class="c_v">Psittacus est, pulcherque magis, pennisque coruscis</p>
<p class="c_v">Et variis, quam nos cavea servare solemus.</p>
<p class="c_v">Cinnamaque attulimus suavi fragrantia odore,</p>
<p class="c_n">710</p><p class="vv">Acriaque, et gustu torquent quae protinus ora,</p>
<p class="c_v">Atque aloen herbam, quae tristi est plena liquore.</p>
<p class="c_v">Solus per silvas et prata cuniculus illis</p>
<p class="c_v">In terris quadrupes depascit gramina: mecum</p>
<p class="c_v">Hunc triplici vexi specie. Mirarier omnes</p>
<p class="c_n">715</p><p class="vv">Quos illinc vexi iuvenes, pallentiaque ora,</p>
<p class="c_v">Auribus et simis dependens naribus aurum,</p>
<p class="c_v">Deformes visu ac breviori corpore. Tum rex</p>
<p class="c_v">His visis, mora nulla, parat classemque virosque</p>
<p class="c_v">Expertos bello atque armis, suetosque periclis,</p>
<p class="c_n">720</p><p class="vv">Et lectos centum artifices, totidemque colonos.</p>
<p class="c_v">Addit mille viros, qui secum barbara contra</p>
<p class="c_v">Agmina pugnantes victricia signa tulerunt.</p>
<p class="c_v">Magnanimus non defit equus, qui Baetica pascit</p>
<p class="c_v">Pascua, quique Tagi vitreos bibit accola fontes.</p>
<p class="c_n">725</p><p class="vv">Narrarem ac breviter dum regna inventa, sinusque</p>
<p class="c_v">Tot maris, et sparsas per tot maria aspera terras,</p>
<p class="c_v">Fernandi iussu, populo spectante, sedebam</p>
<p class="c_v">Illum et Reginam iuxta, qui magnus in oris</p>
<p class="c_v">Est honor extremae Hesperiae, quin sponte supremum</p>
<p class="c_n">730</p><p class="vv">Rex me rectorem classi praefecit et alto</p>
<p class="c_v">Oceano. Dehinc vectigalia regia dono</p>
<p class="c_v">Quaedam concessit, fratrem quoque non sine honore</p>
<p class="c_v">Dimisit, cui iam partas concesserat oras</p>
<p class="c_v">Ut regeret, littusque maris, populosque Quiqueiae.</p>
<p class="c_n">735</p><p class="vv">Artifices mecum varios, armentaque vexi.</p>
<p class="c_v">Omnigenumque gregem delegi, armentaque primum,</p>
<p class="c_v">Ut maribus cum tempus erit submittere possem;</p>
<p class="c_v">Elegi in spem gentis equos, selectaque farra,</p>
<p class="c_v">Grandiaque herbarum beneolentum semina, ut hortos</p>
<p class="c_n">740</p><p class="vv">Tam pingues nostri colerent. Plantaria viva</p>
<p class="c_v">Camporum nemorumque tuli, nam haud nascitur illis</p>
<p class="c_v">Partibus ulla arbor, nisi pinus stipite recto</p>
<p class="c_v">Et tereti, celsaque coma, proceraque palma:</p>
<p class="c_v">Duritie hac sunt indomita, quibus arma ferox gens</p>
<p class="c_n">745</p><p class="vv">Conficit atque enses, ferri est sine terra metallo,</p>
<p class="c_v">Hosque acuunt saxis, quae secum flumina ducunt.</p>
<p class="c_v">Collibus apricis dum vero rusticus uvas</p>
<p class="c_v">Iam legeret, properansque domum sarmenta referret,</p>
<p class="c_v">Scinderet atque agros procurvo vomere, iussi</p>
<p class="c_n">750</p><p class="vv">Erigere et malum, maloque innectere funes,</p>
<p class="c_v">Ne ruere antemnae, scindi ne carbasa possent.</p>
<p class="c_v">Hispanas etiam conplures maximus ardor,</p>
<p class="c_v">Tantarum et rerum novitas, adapertaque regna,</p>
<p class="c_v">Impulerunt ignotum aequor percurrere mecum,</p>
<p class="c_n">755</p><p class="vv">Unanimesque damus spirantia flamina classi.</p>
<br /> 
        </div>
    </div>
    <div style="clear: both"></div>
</div>




<div align="center" id="footer">
<div style="max-width:1142px;" align="left">
<div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.unive.it" target="_blank"><img src="/poetiditalia/public/img/unive.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br/>Ca&rsquo; Foscari <br/>Venezia</p>
</td></tr></table></div><div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.unipd.it" target="_blank"><img src="/poetiditalia/public/img/unipd.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br> degli Studi <br> di Padova</p>
</td></tr></table></div><div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.units.it" target="_blank"><img src="/poetiditalia/public/img/units.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br> degli Studi <br> di Trieste</p>
</td></tr></table></div><div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.univr.it" target="_blank"><img src="/poetiditalia/public/img/univr.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br> degli Studi <br> di Verona</p>
</td></tr></table></div><div style="clear:both"></div>
<div style="clear:both;padding-top:20px;margin-left:20px;margin-right:20px;"><p class="pedice"> PRIN 1999 - PRIN 2001</p>
</div>
<div style="clear:both;padding-top:10px;margin-left:20px;margin-right:20px;"><p class="pedice">Ultimo aggiornamento: 4.2.2020</p>
</div>
<div style="clear:both;padding-top:10px;margin-left:20px;margin-right:20px;"><p class="pedice"><img src="/poetiditalia/public/img/mail.gif" align="top" alt="" />&nbsp;<b>contatti</b>:&nbsp;<img src="/poetiditalia/public/img/lutessa.png" width='100px';align="top" alt="" /></p>
</div>
<div style="clear:both;padding-top:10px;margin-left:20px;margin-right:20px;"><p class="pedice"><a target="_blank" href="/poetiditalia/public/index/cookiepolicy">Cookie policy</a></p>
</div>
<div style="clear:both;padding-top:10px;margin-left:20px;margin-right:20px;"><p class="pedice">I glifi dei pulsanti sono realizzati con <a href="http://glyphicons.com" target="_blank">Glyphicons</a></p>
</div>
<div style="clear:both;padding-bottom:50px;"></div>
</div>
</div>

<div class="modal fade" id="modalMQDQ" tabindex="-1" role="dialog">
  <div class="modal-dialog" role="document">
    <div class="modal-content">
      <div class="modal-header">
        <button type="button" class="close" data-dismiss="modal" aria-label="Close"><span aria-hidden="true">&times;</span></button>
        <h4 class="modal-title" id="modalMQDQ-title"></h4>
      </div>
      <div class="modal-body" id="modalMQDQ-body">        
      </div>
    </div><!-- /.modal-content -->
  </div><!-- /.modal-dialog -->
</div><!-- /.modal -->

<!-- si fa apposito perché c'è un css dedicato-->
<div class="modal fade" id="modalScansione" tabindex="-1" role="dialog">
  <div class="modal-dialog" role="document">
    <div class="modal-content">
      <div class="modal-header">
        <button type="button" class="close" data-dismiss="modal" aria-label="Close"><span aria-hidden="true">&times;</span></button>
        <h4 class="modal-title" id="modalScansione-title"></h4>
      </div>
      <div class="modal-body" id="modalScansione-body" align="left">
            <div id="pedecerto" align="left"></div>
            <div id="headScansione" align="left" style="margin-top:20px;margin-bottom: 20px"></div>
            <div id="scansione" align="left"></div>
      </div>
    </div><!-- /.modal-content -->
  </div><!-- /.modal-dialog -->
</div><!-- /.modal -->





    

            <script type="text/javascript" id="cookiebanner"
            data-message="Questo sito si avvale di cookie tecnici necessari al suo funzionamento. Chiudendo questo banner, cliccando su un link o proseguendo la navigazione in altro modo, acconsenti all’uso dei cookie."
            data-linkmsg="<span style='font-size:13.5px;color:#24aa64'>Maggiori informazioni</span>"
            data-moreinfo="/poetiditalia/public/index/cookiepolicy"
            data-accept-on-click="true"
            data-mask="true"
            data-mask-background="#ffffff"
            data-mask-opacity="0.3"
            src="http://cookiebanner.eu/js/cookiebanner.min.js">
        </script>
        <!-- jQuery e plugin JavaScript  -->
    <script src="http://code.jquery.com/jquery.js"></script>
    <script src="/poetiditalia/js/bootstrap/js/bootstrap.min.js"></script>

</body>
</html>