<!DOCTYPE html>

<!--[if IE 8]><html class="no-js lt-ie9" lang="en" ><![endif]-->
<!--[if gt IE 8]><!--><html class="no-js" ><!--<![endif]-->
<head>
    

    <title>Giovanni Gioviano Pontano eglogae 1</title>    <meta http-equiv="Content-Type" content="text/html;charset=utf-8" />
    <meta http-equiv="X-UA-Compatible" content="IE=edge">
    <meta name="viewport" content="width=device-width, initial-scale=1.0">
    <!-- Fogli di stile -->
    <link rel="stylesheet" type="text/css" href="/poetiditalia/shared/css/default.css" />
    <link rel="stylesheet" type="text/css" href="/poetiditalia/shared/css/default_BS.css" />
    <link rel="stylesheet" type="text/css" href="/poetiditalia/shared/himeros/MQDQ/css/default.css" />
    <!--link rel="stylesheet" type="text/css" href="/poetiditalia/public/css/default.css?random=5f22a8d67c132" /-->
    <link rel="stylesheet" type="text/css" href="/poetiditalia/public/css/default.css" />
    <link href="/poetiditalia/js/bootstrap/css/bootstrap.css" rel="stylesheet" media="screen">
    <link href="/poetiditalia/shared/css/bootstrap-custom.css" rel="stylesheet" media="screen">
    <!-- Modernizr -->
    <script src="/poetiditalia/public/js/modernizr.custom.js"></script>
    <!-- respond.js per IE8 -->
    <!--[if lt IE 9]>
    <script src="/poetiditalia/public/js/respond.min.js"></script>
    <![endif]-->

    <link rel="stylesheet" type="text/css" href="/poetiditalia/shared/css/responsive.css" />
    <link rel="stylesheet" type="text/css" href="/poetiditalia/shared/css/buttons.css" />
    <link rel="stylesheet" type="text/css" href="/poetiditalia/shared/css/panelTip.css" />

    <script type="text/javascript" src="/poetiditalia/shared/himeros/js/language_BS.js" ></script>
    <script type="text/javascript" src="/poetiditalia/shared/js/default.js" ></script>
    <script type="text/javascript" src="/poetiditalia/shared/himeros/opera/js/default.js"></script>

    <link rel="icon" href="/poetiditalia/public/img/favicon.ico" type="image/ico" />

    <style>
        body {
            background-color: #efefef
        }

        /* sposta a 1000px il breakpoint per il collasso del menù */
        @media (max-width: 1000px) {
          .navbar-header {
              float: none;
          }
          .navbar-left,.navbar-right {
              float: none !important;
          }
          .navbar-toggle {
              display: block;
          }
          .navbar-collapse {
              border-top: 1px solid transparent;
              box-shadow: inset 0 1px 0 rgba(255,255,255,0.1);
          }
          .navbar-fixed-top {
              top: 0;
              border-width: 0 0 1px;
          }
          .navbar-collapse.collapse {
              display: none!important;
          }
          .navbar-nav {
              float: none!important;
              margin-top: 7.5px;
          }
          .navbar-nav>li {
              float: none;
          }
          .navbar-nav>li>a {
              padding-top: 10px;
              padding-bottom: 10px;
          }
          .collapse.in{
              display:block !important;
          }
        }
        /* impedisce lo slittamento a destra del menù quando si apre una finestra modale*/
        .modal-open .navbar-fixed-top{
            padding-right: 16px;
        }


    </style>

</head>
<body>

    <div id="wait0"></div>
    <script src="/poetiditalia/shared/js/wait0.js"></script>

    <!--div class="panelTip" id="wait" style="background-image:none;width:200px;height: 35px;padding-right:10px;background-color: #ffffff;opacity:0.8">
        <table cellpadding="0" cellspacing="0" border="0">
            <tr><td align="center" valign="middle">
                <img src="/poetiditalia/public/img/_loading.gif" hspace="10px" alt="" />
            </td>

            <td style="padding-left:10px;" align="center"><strong></strong></td>

            </tr>
        </table>
    </div>
    <script src="/js/wait.js"></script-->


    <link rel="stylesheet" type="text/css" href="/poetiditalia/shared/himeros/MQDQ/css/testo.css" />
<link rel="stylesheet" type="text/css" href="/poetiditalia/shared/himeros/MQDQ/css/testo_BS.css" />
<link rel="stylesheet" type="text/css" href="/poetiditalia/shared/himeros/MQDQ/css/apparato.css" />
<link rel="stylesheet" type="text/css" href="/poetiditalia/shared/himeros/MQDQ/css/infoAutore.css" />
<link rel="stylesheet" type="text/css" href="/poetiditalia/shared/himeros/MQDQ/css/metro.css" />
<link rel="stylesheet" type="text/css" href="/poetiditalia/shared/himeros/MQDQ/css/cometri.css"/>
<link rel="stylesheet" type="text/css" href="/poetiditalia/shared/himeros/MQDQ/css/scansioni.css"/>
<link rel="stylesheet" type="text/css" href="/poetiditalia/shared/himeros/css/evidenzia.css" />
<script type="text/javascript" src="/poetiditalia/shared/himeros/js/testo.js"></script>
<script src="http://code.jquery.com/jquery.js"></script>

<script>
    function getMetro(id, livello){
        waitOn();
        $.ajax({
            url : '/poetiditalia/public/testo/ajax',
            data: {azione: 'getMetro',
                id: id,
                livello: livello
            },
            success : function (data, stato) {
                waitOff();
                document.getElementById("modalMQDQ-title").innerHTML = "Metri";
                document.getElementById("modalMQDQ-body").innerHTML = data;
                $('#modalMQDQ').modal();
            },
            error : function (richiesta,stato,errori) {
                alert("E' evvenuto un errore. Stato della chiamata: " + stato);
            }
        });
    }
    function getInfoAutore(idAutori, idOpere){
        waitOn();
        $.ajax({
            url : '/poetiditalia/public/testo/ajax',
            data: {azione: 'getInfoAutore',
                idAutori: idAutori,
                idOpere: idOpere
            },
            success : function (data, stato) {
                waitOff();
                document.getElementById("modalMQDQ-title").innerHTML = "Informazioni sull'autore e sulle opere";
                document.getElementById("modalMQDQ-body").innerHTML = data;
                $('#modalMQDQ').modal();
            },
            error : function (richiesta,stato,errori) {
                alert("E' evvenuto un errore. Stato della chiamata: " + stato);
            }
        });
    }



    function eseguiScansione(id, livello){
        waitOn();
        var titolo = "<b>Giovanni Gioviano Pontano</b> <i>eglogae</i> 1";
        $.ajax({
            url : '/poetiditalia/public/testo/ajax',
            data: {azione: 'scansione',
                id: id,
                livello: livello
            },
            success : function (response, stato) {
                waitOff();
                var tmp = response.split("@");
                document.getElementById("modalScansione-title").innerHTML = titolo;
                document.getElementById("pedecerto").innerHTML = "<div align=\"left\">"
                    + "Scansione eseguita da <span style=\"color:#cc0000;font-variant: small-caps;font-size: 14px;font-weight: bold\">Pedecerto</span> © 2011"
                    + "&#151; <a  target=\"_blank\" style=\"font-size: 12px;font-weight: bold\" href=\"http://www.pedecerto.eu\">www.pedecerto.eu</a>"
                    + "&nbsp;&nbsp;<button type=\"button\" onclick=\"eseguiStampa()\" class=\"btn btn-primary\"><span class=\"glyphicon glyphicon-print\" aria-hidden=\"true\"></span>&nbsp;&nbsp;Esporta</button>"
                    + "&nbsp;<a tabindex=\"0\" role=\"button\" class=\"btn btn-primary\" data-container=\"body\" data-toggle=\"popover\" title=\"Pedecerto\""
                    + " data-html=\"true\" data-placement=\"bottom\" data-content=\"" + tmp[3] + "\">?</a>";
                    + "</div>";
                document.getElementById("headScansione").innerHTML = tmp[1];

                document.getElementById("scansione").innerHTML = tmp[2];

                $('[data-toggle="popover"]').popover();
                $('#modalScansione').modal();
            },
            error : function (richiesta,stato,errori) {
                alert("E' evvenuto un errore. Stato della chiamata: " + stato);
            }
        });
    }
    function eseguiStampa(){
        document.toPrint.submit();
    }


</script>

<style>
    td.diagnosi {
        font-size: 12px !important
    }

    td.super {
        font-size: 12px !important;
    }
    td.risolto {
        display: none
    }
    #modalScansione-body{
        padding-left: 0 !important;
    }
    #modalScansione{
        margin-left: 0 !important;
        margin-right: 0 !important;
    }

    #pedecerto {
        padding-top:20px;
        padding-bottom:10px;
        font-family: 'lucida grande',arial;
        font-size: 13px;
        line-height: 30px;
        margin-left: 5%;
        margin-right: 2%

    }
    p.noScansione {
        padding-left: 0 !important;
        margin-left: 0 !important
    }
    #headScansione {
        margin-left: 5%;
        margin-right: 2%
    }

    p.c_t {
        margin-top: 0 !important
    }

@media screen and (min-width: 760px) {
    td.super {
        font-size: 16px !important;
    }
    td.risolto {
        display: block
    }
}

    #left-col{
        min-height: 700px;
        border-right: none !important
    }
    .popover{
        max-width: 100%;  
    }
</style>


<title>Giovanni Gioviano Pontano eglogae 1</title>
<nav class="navbar navbar-default navbar-fixed-top">
    <div class="container-fluid">
        <div class="container" style="height:50px">
            <div class="navbar-header" style="float:left;">
                <a class="navbar-brand" style="height: 30px;margin-top:12px;padding:0;padding-left:15%" href="/poetiditalia/public">
                    <!--img style="height:55px" alt="Poeti d'Italia" src="/img/logo-poeti_.png" / -->
                    <span class="logoMQDQ_1">M</span><span class="logoMQDQ_2">Q</span><span class="logoMQDQ_1">D</span><span class="logoMQDQ_2">Q</span>

                </a>
            </div>

            <div class="navbar-header">
                <button type="button" class="navbar-toggle collapsed" data-toggle="collapse" data-target="#bs-example-navbar-collapse-1" aria-expanded="false">
                    <span class="sr-only">Toggle navigation</span>
                    <span class="icon-bar"></span>
                    <span class="icon-bar"></span>
                    <span class="icon-bar"></span>
                </button>
            </div>


            <div class="collapse navbar-collapse" id="bs-example-navbar-collapse-1" style="margin-top:7px">
                <ul class="nav navbar-nav" >
                    <li>
                        <button class="btn btn-primary" type="button" value="" title="Informazioni sull'autore e sulle opere"
                       onclick="getInfoAutore(165, 298)"><span class="glyphicon glyphicon-info-sign" aria-hidden="true"></span>&nbsp;Informazioni</button>
                    </li>
                    <li>
                        <button class="btn btn-primary" type="button" title="Informazioni sul metro" onclick="getMetro(176256,2)">
                            Metri                        </button>
                    </li>
                                            <li>
                            <button class="btn btn-primary" type="button" title=""
                           onclick="eseguiScansione(176256,2)">
                                Scansione metrica                            </button>
                        </li>
                                                        </ul>
            </div><!-- /.nav-collapse -->
        </div>
    </div>
    <div class="container-fluid" style="padding-left:0 !important;padding-right:0 !important;">
        <div class="container">
            <div class="titoloDaniela" id="titoloDaniela">
                <b>Giovanni Gioviano Pontano</b> <i>eglogae</i> 1            </div>
        </div>
    </div>
</nav><!-- /.navbar -->


    <div class="container" style="margin-top:52px">
        <div>
            <div>
            </div>
        </div>
    </div>


<form name="toPrint" style="display:none" target="_blank" id="toPrint" method="post" action="/poetiditalia/public/testo/stampascansioni">
    <input name="idScansione" type="hidden" value="176256"/>
    <input name="livello" type="hidden" value="2"/>
    <input name="titolo" type="hidden" value="<b>Giovanni Gioviano Pontano</b> <i>eglogae</i> 1"/>
</form>


<div class="container">
    <div id="left-col">
        <div id="divTesto" style="padding-top:0px;padding-bottom: 50px;">
            <div style="margin-left:60px;margin-bottom: 30px">
                <div class="permalink" style="margin-top:3px;margin-right:5px">Permalink: <label id="permaLink">http://www.poetiditalia.it/texts/PONTANO|eglo|001</label></div>
<div class="permalink"><button type="button" onclick="copyText('permaLink')" class="btn btn-primary" style="padding:2px;font-size:13.5px">Copia</button></div>
<div style="clear:both"></div>
            </div>
            


            <form name="toServer" method="get" action="/poetiditalia/public/testo/testo"><div class='intera'>
<div style="float:left;margin-right:10px;margin-top:6px">Altre sezioni</div>
<div style="float:left;margin-right:5px;margin-top:2px;">
<select class="form-control" id="cambiaSezione" name="codice" onchange="document.toServer.submit()"><option selected="selected" value="PONTANO|eglo|001">&nbsp;&nbsp;1&nbsp;&nbsp;</option>
<option  value="PONTANO|eglo|002">&nbsp;&nbsp;2&nbsp;&nbsp;</option>
<option  value="PONTANO|eglo|003">&nbsp;&nbsp;3&nbsp;&nbsp;</option>
<option  value="PONTANO|eglo|004">&nbsp;&nbsp;4&nbsp;&nbsp;</option>
<option  value="PONTANO|eglo|005">&nbsp;&nbsp;5&nbsp;&nbsp;</option>
<option  value="PONTANO|eglo|006">&nbsp;&nbsp;6&nbsp;&nbsp;</option>
</select>
</div>
<div style="float:left;" class="btn-group" role="group" aria-label="...">
<button type="button" disabled="disabled" name="previous" id="button_previous" title="Previous" onclick="muoviSezione(-1)" class="btn btn-reverse"><span class="glyphicon glyphicon-arrow-left" aria-hidden="true"></span></button>
<button type="button"  name="next" id="button_next" title="Next" onclick="muoviSezione(1)" class="btn btn-reverse"><span class="glyphicon glyphicon-arrow-right" aria-hidden="true"></span></button>
</div>
<div style="clear:both"></div>
</div>
</form>
<p></p><br /><p class="c_t">Lepidina cuius pompae septem.<br />collocutores Macron et Lepidina</p>
<p class="blank">&nbsp;</p>
<p class="c_t">Macron</p>
<p class="c_v">Et gravida es, Lepidina, et honus grave languida defers,</p>
<p class="c_v">Obbam lactis et haec fumanti farta canistro;</p>
<p class="c_v">Hac, agedum, viridi paulum requiesce sub umbra,</p>
<p class="c_v">Declinat sol dum rapidus, desaevit et aestus.</p>
<p class="c_t">Lepidina</p>
<p class="c_n">5</p><p class="vv">En lactis tibi sinum atque haec simul oscula trado;</p>
<p class="c_v">Umbra mihi haec veteres (memor es) iam suscitat ignes;</p>
<p class="c_v">O coniux mihi care Macron, redde altera, Macron.</p>
<p class="c_t">Macron</p>
<p class="c_v">Hic mihi tu teneras nudasti prima papillas,</p>
<p class="c_v">Hic, Lepidina, mihi suspiria prima dedisti,</p>
<p class="c_n">10</p><p class="vv">Tunc Macron, Lepidina, tibi, Lepidina Macroni.</p>
<p class="c_t">Lepidina</p>
<p class="c_v">Has inter frondes virgultaque nota latebas,</p>
<p class="c_v">Cum tibi prima rosam, primus mihi fraga tulisti.</p>
<p class="c_t">Macron</p>
<p class="c_v">Hic Macron, Lepidina, meus, me prima vocasti,</p>
<p class="c_v">Et primus mea, te alternans, Lepidina, vocavi.</p>
<p class="c_t">Lepidina</p>
<p class="c_n">15</p><p class="vv">Viximus ex illo gemini sine lite columbi,</p>
<p class="c_v">Nox socios vidit, socios lux; oscula iunge</p>
<p class="c_v">Mutua, sic gemini servant in amore columbi.</p>
<p class="c_t">Macron</p>
<p class="c_v">Illa, uxor, memini nunc, oscula prima fuere;</p>
<p class="c_v">Nostra tuis, tua labra meis haesere, diuque</p>
<p class="c_n">20</p><p class="vv">Spiritus alterno huc illuc se miscuit ore.</p>
<p class="c_v">Tunc Orcus si nos una rapuisset, amantum</p>
<p class="c_v">Una futura anima, una etiam simul umbra futura.</p>
<p class="c_t">Lepidina</p>
<p class="c_v">Quod felix faustumque omen sit; reiice, coniux,</p>
<p class="c_v">Hirsutum hunc thalamis, thalami sint omnia fausta,</p>
<p class="c_n">25</p><p class="vv">Parthenope thalamo nanque est dignissima fausto.</p>
<p class="c_t">Macron</p>
<p class="c_v">Hirsuti, horripilique absint. Age, candida an ipso</p>
<p class="c_v">Visa viro virgo est, heroe et coniuge digna?</p>
<p class="c_t">Lepidina</p>
<p class="c_v">O Macron, mea cura Macron, illi alba ligustra</p>
<p class="c_v">Concedant, collata illi sint nigra colostra:</p>
<p class="c_n">30</p><p class="vv">Delioli ad fontem sola ac sine teste lavabat;</p>
<p class="c_v">(Vidi ego, vidit Anas) viso candore puellae,</p>
<p class="c_v">Qui niger ante fuit, nunc est nitidissimus ales,</p>
<p class="c_v">Et mihi tum subitus crevit per pectora candor:</p>
<p class="c_v">Ipse vides, niveas cerne has sine labe papillas.</p>
<p class="c_t">Macron</p>
<p class="c_n">35</p><p class="vv">Quin haec candentes, lux o mea, pascua tauros,</p>
<p class="c_v">Quod nec sueta ferunt, nostrae sunt munera nymphae.</p>
<p class="c_v">Ipse tuas, mea lux, teneo foveoque papillas,</p>
<p class="c_v">Nec liquido cedunt argento aut pondere plumbo.</p>
<p class="c_v">Fige oculos in me, coniux mea, qui mihi lucent,</p>
<p class="c_n">40</p><p class="vv">Et lychnum et quod nec nigricante cicendula nocte;</p>
<p class="c_v">Parthenope anne aliis, anne his dea fulget ocellis?</p>
<p class="c_t">Lepidina</p>
<p class="c_v">Magnetem gerit illa oculis stellamque supremam:</p>
<p class="c_v">Venerit ad litus, trahit ad sua lumina pisces;</p>
<p class="c_v">Iverit in silvas, trahit ad spectacula cervos,</p>
<p class="c_n">45</p><p class="vv">Illicet indomiti surgunt ad praelia tauri;</p>
<p class="c_v">Verterit illa oculos in quem iuvenemve senemve,</p>
<p class="c_v">Ille perit: miseris haec crescit amantibus error.</p>
<p class="c_t">Macron</p>
<p class="c_v">Me miserum, ne oculos in me quoque vertat et ipse</p>
<p class="c_v">Avellar procul his, procul ah, Lepidina, lacertis.</p>
<p class="c_t">Lepidina</p>
<p class="c_n">50</p><p class="vv">Ne, coniux, ne, care, time; nam sedula mater</p>
<p class="c_v">Hoc docuit, ter te ut levi pro limine postis</p>
<p class="c_v">Amplectar, ter rapta tibi simul oscula iungam,</p>
<p class="c_v">Et dicam: "Meus es;" tenerum quoque eringion ore</p>
<p class="c_v">Ferre dedit, dedit atque hederae cum fronde racemum</p>
<p class="c_n">55</p><p class="vv">Ferre sinu, et geminis te noctu honerare lacertis;</p>
<p class="c_v">Neu limis, mea lux, dominam spectaris ocellis,</p>
<p class="c_v">Praesertim si blanda pedem nudarit; ibi illa</p>
<p class="c_v">Retia tendit et insidias parat et fovet ignem:</p>
<p class="c_v">Quae mihi frater Acon, soror et soror altera dixit.</p>
<p class="c_t">Macron</p>
<p class="c_n">60</p><p class="vv">Haec eadem mihi Naretas et amicus Omason,</p>
<p class="c_v">Quin maiora ferunt: siccat dum nympha capillum</p>
<p class="c_v">Ad speculam et niveae ludunt sine veste papillae,</p>
<p class="c_v">Vidit et: "O, dixit, Saliceni filius, alis</p>
<p class="c_v">Utar et ad celsam pennis ferar ipse fenestram."</p>
<p class="c_n">65</p><p class="vv">Annuit et placidis risit dea dulcis ocellis:</p>
<p class="c_v">Ille volat, celsam pennis petit inde fenestram.</p>
<p class="c_v">Dic, mea, dic, formosa canit dum nympha per aestum,</p>
<p class="c_v">Audierisne deam?</p>
<p class="c_t">Lepidina</p>
<p class="c_v">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ad saepem tum forte latebam,</p>
<p class="c_v">Cum canere inciperet, atrox hic dente pilaster</p>
<p class="c_n">70</p><p class="vv">Latrat; ibi ipsa fuga saepem insidiasque reliqui.</p>
<p class="c_v">Invidia (sic Nicla refert) Philomela recessit;</p>
<p class="c_v">At circum attonita stupuere ad carmina nymphae.</p>
<p class="c_v">Ipsa quidem canit, at venti posuere silentes</p>
<p class="c_v">Strataque pacati requierunt murmura ponti:</p>
<p class="c_n">75</p><p class="vv">"Exoptat messemque sator frugemque colonus,</p>
<p class="c_v">Ver ales, carum virgo desponsa maritum;</p>
<p class="c_v">Vitis in arboribus, hederae pro rupibus altis,</p>
<p class="c_v">Coniugis in cupidis gaudet nova nupta lacertis;</p>
<p class="c_v">Irriguum sitiunt fontem sata, pabula rorem,</p>
<p class="c_n">80</p><p class="vv">Nupta sitit socii lusus et gaudia lecti."</p>
<p class="c_v">Haec dea: surgamus, meus hoc, age, personat Hymen.</p>
<p class="c_v">Pompa venit celebresque vocant Hymenaeon ad aedes.</p>
<p class="blank">&nbsp;</p>
<p class="c_t">1. pompa prima.<br />Mares ac Foeminae e rure proficiscentes alternis concinunt</p>
<p class="blank">&nbsp;</p>
<p class="c_t">Foeminae</p>
<p class="c_v">Sperne tuas salices et myrto tempora cinge,</p>
<p class="c_v">Desere saepta, puer, nanque urbs tua gaudia servat.</p>
<p class="c_t">Mares</p>
<p class="c_v">Pone tuos fastus, faciles atque indue mores,</p>
<p class="c_v">Parthenope, et quid amor, quid sint connubia cura.</p>
<p class="c_t">Foeminae</p>
<p class="c_n">5</p><p class="vv">Disce puer, thalamo lusus et coniuge dignos;</p>
<p class="c_v">Lusus amat thalamos et amant sua ludicra lectum.</p>
<p class="c_t">Mares</p>
<p class="c_v">Parce puella, viro nimium pugnare volenti;</p>
<p class="c_v">Lis thalamis aliena et habent sua foedera lecti.</p>
<p class="c_t">Foeminae</p>
<p class="c_v">Est nigris nova nupta oculis, est nigra capillis,</p>
<p class="c_n">10</p><p class="vv">Spirat acidalios et toto corpore flores.</p>
<p class="c_t">Mares</p>
<p class="c_v">Et roseo iuvenis ore est roseisque labellis,</p>
<p class="c_v">Stillat acidalium roseo et de pectore rorem.</p>
<p class="c_t">Foeminae</p>
<p class="c_v">Intactum florem maturaque poma legenti</p>
<p class="c_v">Servat in occultis virgo iam nubilis hortis.</p>
<p class="c_t">Mares</p>
<p class="c_n">15</p><p class="vv">Poma manu matura leget floremque recentem</p>
<p class="c_v">Rore novo iuvenis, tenera mulcebit et aura.</p>
<p class="c_t">Foeminae</p>
<p class="c_v">Rivulus e tenui manat tofo, exit in amnem</p>
<p class="c_v">Paulatim et ripis crescens decurrit apertis.</p>
<p class="c_t">Mares</p>
<p class="c_v">Ex oculi leviore ictu fons stillat amoris,</p>
<p class="c_n">20</p><p class="vv">Paulatim amnes lacrimarum et flumina volvit.</p>
<p class="c_t">Foeminae</p>
<p class="c_v">Fomite de parvo tenuis primum exsilit ignis,</p>
<p class="c_v">Mox auctus versat latis incendia silvis.</p>
<p class="c_t">Mares</p>
<p class="c_v">Ignescit tenui afflatu fax lenis amorum,</p>
<p class="c_v">Hinc incensa furit venis et pectora torret.</p>
<p class="blank">&nbsp;</p>
<p class="c_t">2. pompa secunda Nereidum.<br />collocutores Macron et Lepidina</p>
<p class="blank">&nbsp;</p>
<p class="c_t">Lepidina</p>
<p class="c_v">Eia agedum, coniux, quaenam procul aequore pompa?</p>
<p class="c_v">Haud capiunt virides sinuantia litora nymphas;</p>
<p class="c_v">Nereidum chorus omnis adest. En coerula prima est</p>
<p class="c_v">Pausilipe implexis hedera frondente capillis,</p>
<p class="c_n">5</p><p class="vv">Pausilipe mihi nota, vides, procul innuit; haec me</p>
<p class="c_v">Saepe manu sua ad antra, suos deduxit in hortos,</p>
<p class="c_v">Donavitque apio et odorifero serpillo,</p>
<p class="c_v">Et dixit: "Tibi mite pirum, tibi praecoqua servo,"</p>
<p class="c_v">Pausilipe nigro sub candida guttura naevo.</p>
<p class="c_t">Macron</p>
<p class="c_n">10</p><p class="vv">Quam molli incedit passu et sese exerit ore</p>
<p class="c_v">Quae sequitur, praecincta sinum et pede candida nudo;</p>
<p class="c_v">An fortasse tibi, coniux nitidissima, nota est?</p>
<p class="c_t">Lepidina</p>
<p class="c_v">Ut sese ad choreas, Macron mihi care, resolvit,</p>
<p class="c_v">Ut lepida est, veneres ut toto spirat ab ore,</p>
<p class="c_n">15</p><p class="vv">(An peto est oculo?) memini, narrare solebat</p>
<p class="c_v">Crambane mater (ea ne est?) ea Mergilline.</p>
<p class="c_v">Invideant tibi vel digitos Prochyte Capriteque,</p>
<p class="c_v">Nerine o formosa, o Nereis heroine;</p>
<p class="c_v">O si sim iuvenis, tecum ut coniungere dextram,</p>
<p class="c_n">20</p><p class="vv">Ut tecum hanc libeat choreas flexisse per actam,</p>
<p class="c_v">O nymphe formosa, o candida Neptunnine;</p>
<p class="c_v">Dum siccas simul ad solem pectisque capillum,</p>
<p class="c_v">Tunc ego, tunc niveae pennas imitata columbae</p>
<p class="c_v">Sim volucris, tibi quae cerasi cum tempore primo</p>
<p class="c_n">25</p><p class="vv">Maturos foetus et fraga rubentia rostro</p>
<p class="c_v">Proiiciam in gremium, primos et ruris honores</p>
<p class="c_v">Per me prima legas, nostro et sis munere prima.</p>
<p class="c_t">Macron</p>
<p class="c_v">Illa illa; haud aliam vidi gestare puellam</p>
<p class="c_v">Aptius aut pharetram, aut intendere fortius arcum.</p>
<p class="c_n">30</p><p class="vv">Atque alio hos arcus, alio tua spicula tende;</p>
<p class="c_v">Me meus ignis habet, et habent mea pectora vulnus.</p>
<p class="c_t">Lepidina</p>
<p class="c_v">Me miseram, meus est, alios pete, nympha, iuvencos;</p>
<p class="c_v">Mi Macron, tege me, collo et tua brachia necte;</p>
<p class="c_v">Ne saevi, Sarniti dea, et tua tela retracta.</p>
<p class="c_t">Macron</p>
<p class="c_n">35</p><p class="vv">Te teneo, avertit telum dea, fixit et Aulum.</p>
<p class="c_v">Ah miser, ut madidis vultum demisit ocellis.</p>
<p class="c_t">Lepidina</p>
<p class="c_v">O Macron, memini, mater me docta monebat:</p>
<p class="c_v">"Sarnitim fuge, nata, trucem Sarnitida vita;</p>
<p class="c_v">Fert intinctum oculis, arcu fert saeva venenum,</p>
<p class="c_n">40</p><p class="vv">Non parcit pueris saevitque inimica puellis."</p>
<p class="c_v">Hinc videas Satyros passim, hinc languere Napaeas,</p>
<p class="c_v">Deperit hanc Alcon, octogenarius Alcon,</p>
<p class="c_v">Insanit Morphe, nonagenaria Morphe,</p>
<p class="c_v">Deseruit silvas, qui nunc colit aequora, Faunus.</p>
<p class="c_n">45</p><p class="vv">Ecce venit Resina aviae iunctissima nostrae,</p>
<p class="c_v">Tristior illa quidem patris de clade Vesevi.</p>
<p class="c_v">Nam teneo (sic lenis anus referebat) amasse</p>
<p class="c_v">Hanc nunquam, sprevisse procos, at litore solo</p>
<p class="c_v">Moerentem casus exustaque regna parentis,</p>
<p class="c_n">50</p><p class="vv">Tritonis cupidam vix effugisse rapinam.</p>
<p class="c_v">Ter sese dea surripuit, tria fervidus heros</p>
<p class="c_v">Oscula compressis liquit signata labellis.</p>
<p class="c_v">Nunc quoque livor adest; at sunt sine labe papillae,</p>
<p class="c_v">Quis superat nymphas; videas si forte lavantem,</p>
<p class="c_n">55</p><p class="vv">Non tibi candidiora poli sint lactea texta,</p>
<p class="c_v">Non tibi sit planta crystallus purior alba.</p>
<p class="c_v">Ex illo infidum litus fontemque relinquens</p>
<p class="c_v">Rura colit, dumisque suas studiosa capellas</p>
<p class="c_v">Pascit, et errantes servat cum matribus hedos</p>
<p class="c_n">60</p><p class="vv">Quadruplici insignes hirsuta ad tempora cornu.</p>
<p class="c_v">O Macron, Macron, mihi me, tibi te nova nymphe,</p>
<p class="c_v">Quae venit, eripiat, cingit quae ad tempora myrtos.</p>
<p class="c_v">Ipse vides: illi ridet mare, ridet et aer,</p>
<p class="c_v">Cingit quae ad collum caltae florentis honorem,</p>
<p class="c_n">65</p><p class="vv">Illi concedant Dryades, Nereides illi.</p>
<p class="c_v">O longis praelata comis et lumine peto</p>
<p class="c_v">Hercli, superciliis nigris, candente papilla,</p>
<p class="c_v">Es memor, et meminisse decet, mea nubilis Hercli,</p>
<p class="c_v">Quos mihi corallos, quae mella liquata dedisti,</p>
<p class="c_n">70</p><p class="vv">Dives corallis et mellis munere dives;</p>
<p class="c_v">Sis memor, et niveum tibi me donasse colostrum</p>
<p class="c_v">Delitiasque rosae primae et vaccinia prima.</p>
<p class="c_t">Macron</p>
<p class="c_v">Risit et argutos in te dea flexit ocellos.</p>
<p class="c_t">Lepidina</p>
<p class="c_v">Fallor, an adventat caprei maris heroine,</p>
<p class="c_n">75</p><p class="vv">Praeceditque chorus Tritonum et litora clangunt,</p>
<p class="c_v">Non capiunt undante salo cava litora puppes?</p>
<p class="c_v">Haec ipsa est, coniux, caprei maris heroine;</p>
<p class="c_v">Circumstant Aequana hinc, illinc innuba Amalphis,</p>
<p class="c_v">Et fidae comites et litoris altera cura.</p>
<p class="c_n">80</p><p class="vv">Illam ego, dum Capreas peterem cum matre, sedentem</p>
<p class="c_v">Ad scopulum vidi. Famulae properare legentes</p>
<p class="c_v">Ostrea et evulsas lapidoso e margine conchas;</p>
<p class="c_v">Accepit dea me gremio et donavit echinis.</p>
<p class="c_v">Obstupui ingentemque humero ingentemque lacertis,</p>
<p class="c_n">85</p><p class="vv">Atque utero et toto retinentem corpore formam,</p>
<p class="c_v">Horrebant sed crura nigris et pectora setis;</p>
<p class="c_v">Purior Aequana cum sit nihil, aut sit Amalphi,</p>
<p class="c_v">Utraque odoriferum spirent et pectore anethum.</p>
<p class="c_v">Litora sed crepuere canitque silentia Triton.</p>
<p class="blank">&nbsp;</p>
<p class="c_t">3. pompa tertia.<br />Triton canit dona offerens; Macron et Lepidina colloquuntur</p>
<p class="blank">&nbsp;</p>
<p class="c_t">Triton</p>
<p class="c_v">O decus Italidum, longe pulcherrima virgo,</p>
<p class="c_v">Sirenum genus egregium et diis aequa propago,</p>
<p class="c_v">En tua coeruleae centum ad connubia nymphae</p>
<p class="c_v">Dona ferunt auro gravida et gangetide bacca,</p>
<p class="c_n">5</p><p class="vv">En tibi odoratos pancheae mercis honores</p>
<p class="c_v">Oceanoque advecta ferunt electra britanno.</p>
<p class="c_v">Ferte, agite, et plenis haec dona reponite mensis.</p>
<p class="c_v">En tibi mille ferunt niveae sua serta puellae,</p>
<p class="c_v">Serta auro intertexta et ramiferis corallis,</p>
<p class="c_n">10</p><p class="vv">En totidem heois baccata monilia gemmis.</p>
<p class="c_v">Vos agedum, cultae, capitae haec nova dona, ministrae.</p>
<p class="c_v">En famuli tibi Tritones simul aere canoro</p>
<p class="c_v">Servitium et volucres proptcr cava litora currus</p>
<p class="c_v">Promittunt, iter et placido per coerula cursu</p>
<p class="c_n">15</p><p class="vv">Tercentum iuvenes, tercentum numina ponti,</p>
<p class="c_v">Et tercentenis dant haec tibi pocula gemmis</p>
<p class="c_v">Fulva auro, variata smaragdo et iaspide tecta.</p>
<p class="c_v">Vos haec, o niveae, thalamis servate, puellae.</p>
<p class="c_v">En caprei regina maris, cui mille ministrae,</p>
<p class="c_n">20</p><p class="vv">Telebois dea dat fulvis radiantia bullis</p>
<p class="c_v">Cingula cynipheo ex auro et garamantide ab ora,</p>
<p class="c_v">Priscum opus artificisque manus diis nota Faburni.</p>
<p class="c_v">Haec olim Aenarie Nereus pater, illa sorori</p>
<p class="c_v">Donat habere sui monumentum et pignus amoris,</p>
<p class="c_n">25</p><p class="vv">Dum migrat sociae confinia ad antra Minervae;</p>
<p class="c_v">Est illis adamante novo et variata pyropo</p>
<p class="c_v">Fibula, concordis thalami felicia vincla;</p>
<p class="c_v">Hac coniux ubi nuda suo cum coniuge vincta est;</p>
<p class="c_v">Accubuitque toro, celeri discordia passu</p>
<p class="c_n">30</p><p class="vv">Diffugit et thalamos subit hinc concordia notos.</p>
<p class="c_v">Hac age, nimpha, tuum simul et te cinge maritum.</p>
<p class="c_v">Nunc o nunc, socii, celebres agitate choreas,</p>
<p class="c_v">Coerulei Tritones, et omnia fausta vocate:</p>
<p class="c_v">Hymen o Hymenaee, Hymen ades o Hymenaee.</p>
<p class="c_t">Tritones</p>
<p class="c_n">35</p><p class="vv">Dicimus o Hymenaee, Hymen ades o Hymenaee,</p>
<p class="c_v">Felix o Hymen, Hymen felix Hymenaee.</p>
<p class="c_t">Lepidina</p>
<p class="c_v">Desiit ille quidem iuvenis malus; o mihi, Macron,</p>
<p class="c_v">O Macron, mihi quem incussit malus ille timorem.</p>
<p class="c_v">Herculis ad fontem mater secura lavabat</p>
<p class="c_n">40</p><p class="vv">Gausapium, ipsa hudos siccabam sola capillos;</p>
<p class="c_v">Surripuit mihi supparium, mox innuit et se</p>
<p class="c_v">Ostentat formosus; ibi per litora praeceps</p>
<p class="c_v">Eripio meme; sequitur malus; hic mihi dexter</p>
<p class="c_v">Calceus in summa miserae defluxit arena.</p>
<p class="c_n">45</p><p class="vv">Quid non pollicitus ferus hic? Ne nunc quoque tecum</p>
<p class="c_v">Iam videor secura mihi; ne respice, coniux;</p>
<p class="c_v">Quam vereor summa ne nos despectet ab alga.</p>
<p class="c_v">Litore cedamus; manet illinc altera pompa:</p>
<p class="c_v">Ipse vides, sociae properant e rure Napaeae.</p>
<p class="blank">&nbsp;</p>
<p class="c_t">4. pompa quarta.<br />Macron et Lepidina colloquuntur de nymphis urbanis et suburbanis</p>
<p class="blank">&nbsp;</p>
<p class="c_t">Lepidina</p>
<p class="c_v">Ecce suburbanis longe praelata puellis,</p>
<p class="c_v">Ecce venit pingui multum saturata sagina</p>
<p class="c_v">Butine sociis mecum consueta choreis,</p>
<p class="c_v">Butine dives hedis, sed ditior agnis,</p>
<p class="c_n">5</p><p class="vv">Et cui sunt primae farcimina pinguia curae.</p>
<p class="c_v">Ut rubicunda nitet plenisque intenta canistris</p>
<p class="c_v">Nobilis et libis et cognita buccellatis</p>
<p class="c_v">Ulmia, et intortis tantum laudata torallis;</p>
<p class="c_v">Quae mihi culta placet minus, at de polline vultum</p>
<p class="c_n">10</p><p class="vv">Non nihil alba placet, tamen est ferus ardor amantum.</p>
<p class="c_v">Theodocie soror hanc festis nam saepe diebus</p>
<p class="c_v">Ad choreas vocat, hic dulcem meditatur avenam;</p>
<p class="c_v">Tum canit, ut taciti stupeant ad pascua tauri:</p>
<p class="c_v">"Ad fontem duc, Nisa, boves, dum retia tendo."</p>
<p class="c_n">15</p><p class="vv">Quid cum sola canit frondosae ad culmina villae:</p>
<p class="c_v">"Huc ades, o Amarylli, vocant Amaryllida silvae?"</p>
<p class="c_v">Hanc, Macron mihi care, (tulit sors) aspice nymphen:</p>
<p class="c_v">Ad clivum Pistasis adest, en intuba purgat,</p>
<p class="c_v">Rasilibusque honerat calathis et stringit anethum.</p>
<p class="c_n">20</p><p class="vv">Non clivus, non fons, non longi haec litoris acta</p>
<p class="c_v">Vidit ea pictos melius contexere qualos;</p>
<p class="c_v">Nunc quoque (fama refert) liquidum quod in aere rorem</p>
<p class="c_v">Cogere apes et mella cavis infundere cellis</p>
<p class="c_v">Pingit, et e vario reddit sua munera iunco.</p>
<p class="c_n">25</p><p class="vv">Forma illi damno est; nulli connubia amantes,</p>
<p class="c_v">Nulli etiam thalamos nymphae petiere iugales,</p>
<p class="c_v">Quod timeant cupidae simul aspirare rapinae</p>
<p class="c_v">Hinc Faunos, illinc Laestrygonas et Cyclopas</p>
<p class="c_v">Correptos facie et candentis honore papillae</p>
<p class="c_n">30</p><p class="vv">Et naevo nigrante nigroque ad tempora cirro,</p>
<p class="c_v">Coniurasse tori iura et violare mariti.</p>
<p class="c_t">Macron</p>
<p class="c_v">Heu squalet formosa domi, metus urget amantes.</p>
<p class="c_v">Capparion ubi nunc, ubi Sedigitus Manubrion,</p>
<p class="c_v">Ausi etiam mediis uxorem avellere claustris</p>
<p class="c_n">35</p><p class="vv">Neptunni? Centum his Tritones, at ille superbum</p>
<p class="c_v">Excutit aurigam curru et lacerum abiicit undis,</p>
<p class="c_v">Capparion Petroonte, Aeronte satus Manubrion.</p>
<p class="c_v">Illi, illi heroes et digni ruris alunni,</p>
<p class="c_v">Et quercu nutriti et castaneis hirsutis,</p>
<p class="c_n">40</p><p class="vv">Arbuta quis miliumque liquens abdomen et unctum</p>
<p class="c_v">Miscebant festis convivia lauta diebus.</p>
<p class="c_t">Lepidina</p>
<p class="c_v">Pistasis siqua est, digna est heroe marito,</p>
<p class="c_v">Cultorem tamen et vitis suspirat et horti</p>
<p class="c_v">Et cui sit cucumis sit et unca cucurbita curae;</p>
<p class="c_n">45</p><p class="vv">Est quoque spes agiles sciat, ut tornare catinos.</p>
<p class="c_v">At non Hermitis, nec Olympias, aut Conicle</p>
<p class="c_v">Haec sibi coniugia aut hos exoptant hymenaeos.</p>
<p class="c_v">Conicle consueta plagas et retia ferre</p>
<p class="c_v">Venatorem amat et venantis amore tenetur;</p>
<p class="c_n">50</p><p class="vv">Aucupiis capta est, hinc aucupis uritur igni</p>
<p class="c_v">Hermitis, nec amica colo, sed et apta choreis:</p>
<p class="c_v">Hae casus mihi saepe suos et vulnera nudant,</p>
<p class="c_v">Quod felix hymenaeo et quod te coniuge felix.</p>
<p class="c_v">Notus Olympiadis non est amor, et timet, et vult,</p>
<p class="c_n">55</p><p class="vv">Ast prohibet pudor et durae reverentia matris;</p>
<p class="c_v">Ipsa tamen concurrere equum et resonare sub armis</p>
<p class="c_v">Gaudet, et e celsa immoritur spectare fenestra;</p>
<p class="c_v">Pingit acu tamen, ut credas mugire iuvencum,</p>
<p class="c_v">In coeno grunnire suem, crepitare cicadas,</p>
<p class="c_n">60</p><p class="vv">Ut, modo cum geminos filo discrevit amores,</p>
<p class="c_v">Hunc certare avibus risu mitem et tamen alis</p>
<p class="c_v">Saevire et tacitum stillare in corda venenum,</p>
<p class="c_v">Illicet insolitum volucres sentire calorem,</p>
<p class="c_v">Illum arcu facibusque trucem mansuescere in haerba,</p>
<p class="c_n">65</p><p class="vv">Sed furtim celeres oculis iactare favillas,</p>
<p class="c_v">Illicet incensos errare per avia tauros.</p>
<p class="c_v">Est inter natas foecundae prima Labullae</p>
<p class="c_v">Nomine Formellis: non hac felicius hortos</p>
<p class="c_v">Ulla colit, nulli concedit munere fusi,</p>
<p class="c_n">70</p><p class="vv">Seu ducat linum, seu mollis vellera lanae,</p>
<p class="c_v">Serica seu digitis promittat fila magistris,</p>
<p class="c_v">Aurea seu nivea texatur bractea dextra:</p>
<p class="c_v">Felix sorte sua, nymphaque beatior omni.</p>
<p class="c_v">Illi secretis fons est nitidissimus hortis</p>
<p class="c_n">75</p><p class="vv">Pomonis donum, matris tutela Labullae,</p>
<p class="c_v">Matris Hamadryadis; et amavit hanc quoque Pomon,</p>
<p class="c_v">Pomon avus Fragolae, atavus cerealis Acerrae,</p>
<p class="c_v">Vitiferaeque abavus non certa prole Casullae.</p>
<p class="c_v">Centum habet hic neptes centumque e stirpe nepotes,</p>
<p class="c_n">80</p><p class="vv">Formellis sed cara illi; non advena fontem,</p>
<p class="c_v">Navita non sitiit, avido quin captus amore</p>
<p class="c_v">Deserat et patriam et fessos aetate parentes.</p>
<p class="c_v">Virginis haec nunc fida comes thalamoque ministrat</p>
<p class="c_v">Et forma intoleranda et pictis alta cothurnis,</p>
<p class="c_n">85</p><p class="vv">Quos illi suit ex auro miniosus Aluntas,</p>
<p class="c_v">Blanda tamen facilisque et amata ad munera comis.</p>
<p class="c_v">Mille adsunt huic deliciae et bona commoda ruris;</p>
<p class="c_v">Una mihi invidiae est cornix, cui noctua Bauli</p>
<p class="c_v">Cesserit atque oculis Sabuloni gracculus albis.</p>
<p class="c_n">90</p><p class="vv">Haec et: "Have formosa et hera o mihi cara" salutat,</p>
<p class="c_v">Observansque fores: "Quis, ait, nunc hostia pulsat?"</p>
<p class="c_t">Macron</p>
<p class="c_v">Cedam ego turturibus nigris nostraeque columbae,</p>
<p class="c_v">Sitque semel vidisse deam.</p>
<p class="c_t">Lepidina</p>
<p class="c_v">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vel cesseris alno,</p>
<p class="c_v">Ad quam defossi centum illi ex aere trientes</p>
<p class="c_n">95</p><p class="vv">Servantur. Nunc illa domi parat anxia lactis</p>
<p class="c_v">Candentem florem misto et cum melle farinam,</p>
<p class="c_v">Mox subigit succincta sinum, nudata lacertos</p>
<p class="c_v">Praestringit violas albas et lilia cana.</p>
<p class="c_v">Parthenope tum culta manus miratur: ibi illa</p>
<p class="c_n">100</p><p class="vv">Lacteolas et thyrsiculos et oluscula signat,</p>
<p class="c_v">Inde latet forma nimiumque et dote superba.</p>
<p class="c_v">Verum age et hoc, coniux, (fas est) requiesce sub arcu;</p>
<p class="c_v">Nam defessa traho vix genua, et inepta canistri</p>
<p class="c_v">Sarcina me gravat, et clivo sudavimus ambo,</p>
<p class="c_n">105</p><p class="vv">Nuper et hic cecinisse ferunt Meliseon et aegras</p>
<p class="c_v">Solantem curas nec mitia fata gementem</p>
<p class="c_v">Phosphoridos natae: en hic e turribus altis</p>
<p class="c_v">Fistula dependet, saevi monumenta doloris,</p>
<p class="c_v">Signaque certa manent, numerique per ora feruntur:</p>
<p class="c_n">110</p><p class="vv">"Phosphori nata, quis heu, quis te mihi, Phosphori, ademit?</p>
<p class="c_v">O mecum, o salices, mecum o lugete, myricae."</p>
<p class="c_t">Macron</p>
<p class="c_v">Quin, age, pone et honus, et membra labore relaxa,</p>
<p class="c_v">Iam gravida es, Lepidina, et honus grave languida defers.</p>
<p class="c_v">Hac quoque pompa venit, via nec capit ipsa Napaeas;</p>
<p class="c_n">115</p><p class="vv">Hic licet et spectare una et requiesse sub umbra.</p>
<p class="blank">&nbsp;</p>
<p class="c_t">5. pompa quinta.<br />Colloquuntur Macron et Lepidina; Planuris supervenit,<br />quae pompam heroum ad nuptias convenientium describit</p>
<p class="blank">&nbsp;</p>
<p class="c_t">Macron</p>
<p class="c_v">Huvidula est, quae prima venit, sed et una rosetum</p>
<p class="c_v">Fert Pesti, fert et violas haec una Vesevi,</p>
<p class="c_v">Fuscaque roscidaque et venosis lactea mammis.</p>
<p class="c_t">Lepidina</p>
<p class="c_v">O coniux, prima haec, prima haec ne despice quantum</p>
<p class="c_n">5</p><p class="vv">Et calamis valet et cantu, verum una videri</p>
<p class="c_v">Non formosa cupit, luxum aspernata procosque,</p>
<p class="c_v">Asparago gaudet fungisque operosa legendis,</p>
<p class="c_v">Quos et herae, quos et matri dimittat in urbem.</p>
<p class="c_v">O mihi cara soror (potes et soror ipsa vocari),</p>
<p class="c_n">10</p><p class="vv">Dic, age, qui comites, quos et ducunt hymenaeos,</p>
<p class="c_v">Planuri o generosa soror Leucogidis albae.</p>
<p class="c_t">Planuris</p>
<p class="c_v">Descendunt, soror, et nemora, et cava flumina currunt</p>
<p class="c_v">Ad thalamos, mille antra deos vomuere, et ab altis</p>
<p class="c_v">Montibus indigenae Fauni proteruntque ruuntque</p>
<p class="c_n">15</p><p class="vv">Ad portas; iter ingentes non explicat Orcos,</p>
<p class="c_v">Quos acherusiacae fauces, nova numina, mittunt,</p>
<p class="c_v">Stagnaque Baulorum, quos hostia pinguis Averni</p>
<p class="c_v">Emisere adytis lacus et fluitantis Araxi.</p>
<p class="c_v">Mira illis sunt ora, soror, radiantia fronti</p>
<p class="c_n">20</p><p class="vv">Lumina, sulfureis fumus de naribus efflat,</p>
<p class="c_v">Tempora per serpunt rami mentoque rigescunt</p>
<p class="c_v">Hircosae setae; tum guttura collaque circum</p>
<p class="c_v">Squalent sulfureae totoque in pectore crustae,</p>
<p class="c_v">Caetera membra nigror merus occupat et situs et nox.</p>
<p class="c_t">Lepidina</p>
<p class="c_n">25</p><p class="vv">Me miseram, hi ne etiam? Procul, ah procul.</p>
<p class="c_t">Planuris</p>
<p class="c_v">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;O mea, siste</p>
<p class="c_v">Ad cryptam; ferratus adest Aeronius, adsunt</p>
<p class="c_v">Tercentum rapidi umbrones totidemque molossi.</p>
<p class="c_v">Ipsi abigent tecti colla et longa ilia ferro,</p>
<p class="c_v">Ore latrant, saevum valeant qui inhibere Typhoea;</p>
<p class="c_n">30</p><p class="vv">Moverat Aenaria ferus hic, et monte revulso</p>
<p class="c_v">Raptabatque iter et litus pede celsus obibat,</p>
<p class="c_v">Intrabatque antrum: ecce Acron, ecce aspera proles</p>
<p class="c_v">Lancusi Pelicon et marsicus Armillatus</p>
<p class="c_v">Deturbant antro et foemori cava vulnera figunt;</p>
<p class="c_n">35</p><p class="vv">Ille per extremas praeceps vix effugit undas.</p>
<p class="c_t">Lepidina</p>
<p class="c_v">Et fessa es, mea Planuri, et liquidissimus amnis</p>
<p class="c_v">It subter, sitienti et aquas et pocula promam;</p>
<p class="c_v">Proximaque Uranie scorteum et sua poma paravit,</p>
<p class="c_v">Quae mihi cara soror forma prior et prior annis,</p>
<p class="c_n">40</p><p class="vv">Quodque vides, summa procul innuit alta fenestra.</p>
<p class="c_t">Planuris</p>
<p class="c_v">Assideo, Lepidina, et poma et pocula sumam:</p>
<p class="c_v">Mox tibi et heroas referam summosque Oriarchas,</p>
<p class="c_v">Quos mirere, soror, simul et vereare superbos.</p>
<p class="c_v">Primus agit pompam Gaurus cum coniuge Campe,</p>
<p class="c_n">45</p><p class="vv">Ingentemque manu pinum fert; pendet ab alta</p>
<p class="c_v">Hinc leporum grex, inde anatum, post ordine longo</p>
<p class="c_v">Et damae capreaeque et aper leboride silva,</p>
<p class="c_v">Et perdix nemore e Clanii et vulturnius anser,</p>
<p class="c_v">Ardeaque fuliceque et grus lucrinide ab alga.</p>
<p class="c_n">50</p><p class="vv">Ipse ebulo pinxitque genas et pectora gypso.</p>
<p class="c_v">At Campe asparago crines redimita virago</p>
<p class="c_v">Frondentem a radice alnum fert strenua, ubi omnis</p>
<p class="c_v">Pendet et autunnus matura et fructibus aestas,</p>
<p class="c_v">Pomaque praecoquaque et auro certantia mala,</p>
<p class="c_n">55</p><p class="vv">Et viridi cum fronde pira, atque cydonia cana:</p>
<p class="c_v">Per medios volitant ramos merulaeque hululaeque,</p>
<p class="c_v">Pippilat et passer, et dulce canit Philomele.</p>
<p class="c_v">Ursulon insequitur frontem insignitus echino,</p>
<p class="c_v">Ipse humeris pedibusque ingens et cornibus ingens;</p>
<p class="c_n">60</p><p class="vv">Cornibus ingentes nutanti pondere cistas</p>
<p class="c_v">Castanea e molli sorbisque virentibus, idem</p>
<p class="c_v">Fert humero crumeram nucis et mulctralia lactis,</p>
<p class="c_v">Fert lateri geminas immani ventre lagenas</p>
<p class="c_v">Sorbino e bimo atque ex anniculo viridisco,</p>
<p class="c_n">65</p><p class="vv">Et dextra hinnuleos querula cum matre gemellos.</p>
<p class="c_v">A leva coniux felici prole Marana</p>
<p class="c_v">Laeta canit; sociae plaudunt ad carmina nymphae.</p>
<p class="c_v">Ipsa favos ac mella simul macerumque lupinum</p>
<p class="c_v">Plurimaque in nitidis fert ova recentia qualis,</p>
<p class="c_n">70</p><p class="vv">Haec illa est felix et coniuge digna Marana,</p>
<p class="c_v">Docta et acu, docta et lino, doctissima lana:</p>
<p class="c_v">Dos illi ingentes tercentum ad sidera quercus,</p>
<p class="c_v">Tercentumque nuces, quarum tria iugera campi</p>
<p class="c_v">Brachia protendunt, mille et cum vitibus alni,</p>
<p class="c_n">75</p><p class="vv">Tercentumque suum armentum, et nemus undique cinctum</p>
<p class="c_v">Arbuteisque comis et nucliferis pinetis,</p>
<p class="c_v">Et quae se multa circumtegit esculus umbra.</p>
<p class="c_v">Hunc post incedit lentis Misenius heros</p>
<p class="c_v">Passibus, ipse senex, iuvenum sed viribus usus.</p>
<p class="c_n">80</p><p class="vv">Vectibus hi sullatum alte per brachia cetum</p>
<p class="c_v">Attollunt, caudaque iter et vestigia verrit</p>
<p class="c_v">Immanis fera et informi riget horrida dorso,</p>
<p class="c_v">Tum quassat caput et minitanti tergore nutat;</p>
<p class="c_v">Faucibus ac tenebras simul et vomere, et simul ipsa</p>
<p class="c_n">85</p><p class="vv">Visa lues pelagusque haurire atque hiscere coelum:</p>
<p class="c_v">Occurrunt, trepidoque sinu sua pignora celant</p>
<p class="c_v">Attonitae matres: pavor hinc, hinc plausus euntum.</p>
<p class="c_v">Ipsa viam sibi, qua gressum fert, bellua pandit,</p>
<p class="c_v">At tubicen vocat urgentem ad spectacula turbam,</p>
<p class="c_n">90</p><p class="vv">Cantantis longe ingeminant nemora ardua murmur:</p>
<p class="c_v">"Pastores tellure sati gensque eruta sulcis,</p>
<p class="c_v">Monstra cavete maris scopuloso et tergore cetum;</p>
<p class="c_v">Vulnerat et cauda insidians et devorat ore.</p>
<p class="c_v">Vos, iuvenes, celerate iter et vim afferte lacertis."</p>
<p class="c_n">95</p><p class="vv">Haec tubicen, turba ingenti clamore salutat</p>
<p class="c_v">Sebethon: "Nove nupte, nuces para et indue vestem,</p>
<p class="c_v">Quam tibi acerranae musco flavente Napaeae</p>
<p class="c_v">Neverunt, quam pinxit acu Pomelia, ut imo</p>
<p class="c_v">Fronderet limbo patulis satureia ramis,</p>
<p class="c_n">100</p><p class="vv">Sibilet ut tenui de fronde locusta susurro,</p>
<p class="c_v">Indue et intextum buxo frondente galerum."</p>
<p class="c_v">In medio telas operosa observat Aragne</p>
<p class="c_v">Disponitque manu, volitantem et captat asilum;</p>
<p class="c_v">Ille fugam parat, ast tenui interceptus amictu</p>
<p class="c_n">105</p><p class="vv">Implicitatque pedes et passis instrepit alis,</p>
<p class="c_v">Lydaque de tacito prodit tum turgida nido.</p>
<p class="c_v">Hunc iusta coniux Prochyteia incedit et ore</p>
<p class="c_v">Et gestu spectanda et pictae tegmine pallae;</p>
<p class="c_v">Nexilibus cochleis limbus sonat, horrida echinis</p>
<p class="c_n">110</p><p class="vv">Zona riget, viridique sinus frondescit in alga.</p>
<p class="c_v">In manicis querulae ludunt per flumina ranae,</p>
<p class="c_v">Cum subito extremas interstrepit anser ad ulvas,</p>
<p class="c_v">Tum linquunt mediis convicia rauca sub undis</p>
<p class="c_v">Attonitae, inde cavos referunt ad carmina rictus,</p>
<p class="c_n">115</p><p class="vv">Raucaque limosae meditantur murmura ripae.</p>
<p class="c_v">Auribus hinc oriens radiat sol, splendet at illinc</p>
<p class="c_v">Luna pruinosis incedens candida bigis.</p>
<p class="c_v">Ipsa manu speculum dextra fert, cuius in orbe,</p>
<p class="c_v">Cum sese gemino inclusit Latonia cornu,</p>
<p class="c_n">120</p><p class="vv">Nocte quidem insidias Satyrorum artesque procaces</p>
<p class="c_v">Detegit et cautis aperit nova furta Napaeis:</p>
<p class="c_v">Illae iter occulto rapiunt per devia passu.</p>
<p class="c_v">Luce autem, cum sol speculo diffulxit, ibi omnis</p>
<p class="c_v">Cernere erit curas et facta infida virorum,</p>
<p class="c_n">125</p><p class="vv">Quique paret thalamo fraudem litemque maritus.</p>
<p class="c_v">Hoc fertur dominae rarum ac memorabile donum,</p>
<p class="c_v">Quo secura sui tueatur foedera lecti.</p>
<p class="c_v">Claudicat hinc heros Capimontius, et de summo</p>
<p class="c_v">Colle ruunt misti iuvenes mistaeque puellae.</p>
<p class="c_n">130</p><p class="vv">Omnis amat chorus et iuncti glomerantur amantes;</p>
<p class="c_v">Is lento incedit passu baculoque tuetur</p>
<p class="c_v">Infirmum foemur et choreis dat signa movendis,</p>
<p class="c_v">Assuetus choreae ludisque assuetus amantum.</p>
<p class="c_v">Has inter mihi nota Marillia cantat: "Ad alnum</p>
<p class="c_n">135</p><p class="vv">Cogite oves, amat alnus, amant dominique gregesque."</p>
<p class="c_v">Responsant: "Amat alnus, amant dominique gregesque."</p>
<p class="c_v">Sparguntur passim e calathis violaeque rosaeque,</p>
<p class="c_v">Et cava maenalios suspirat tybia versus.</p>
<p class="c_v">Praecedit gravidis bis septem honerata canistris</p>
<p class="c_n">140</p><p class="vv">Pompa puellarum, pendent mantilia circum</p>
<p class="c_v">Alba quidem, croceis sed flavescentia villis;</p>
<p class="c_v">Cuique suus comes haeret amans, cui corniger agnus</p>
<p class="c_v">Ex humeris grave pendet honus, sua fistula cuique,</p>
<p class="c_v">Plaudit et arguta de valle canentibus echo:</p>
<p class="c_n">145</p><p class="vv">"Sparge tuas, Sebethe, nuces, en colligit uxor;</p>
<p class="c_v">Parthenope, tua poma sinu (vir seliget) effer."</p>
<p class="c_v">At iuvenum manus usa humeris et pectore anhelans</p>
<p class="c_v">Ingentes taurorum armos, ingentia aprorum</p>
<p class="c_v">Corpora subvectat duplici pendentia conto,</p>
<p class="c_n">150</p><p class="vv">Bis septem capita hirta albis nutantia sannis.</p>
<p class="c_v">Ingeminant plausus, et vox sonat: "Exue, nupta,</p>
<p class="c_v">Exue gausapinas et nudo corpore ramum</p>
<p class="c_v">Excipe, puniceo praefert quem cortice coniux.</p>
<p class="c_v">Exue gausapinas, coniux, ramoque valenti</p>
<p class="c_n">155</p><p class="vv">Sterne aciem, clausis uxorisque ingrue portis</p>
<p class="c_v">Comminus arma ciens, telumque in sanguine tinge."</p>
<p class="c_v">Fescennina crepant latis convicia campis.</p>
<p class="c_v">At lino felix felixque Ansatia fuso</p>
<p class="c_v">Ostentat rarum decus ac variabile textum,</p>
<p class="c_n">160</p><p class="vv">Costalionis opus, telaeque insigne decorum.</p>
<p class="c_v">Hinc illinc fluit amnis opacaque ripa virescit</p>
<p class="c_v">Margine cincta suo ruptisque immurmurat undis;</p>
<p class="c_v">Apparet certo tenuis sed semita calle,</p>
<p class="c_v">Qua nigrum formica agmen trahit ordine longo,</p>
<p class="c_n">165</p><p class="vv">Festinant aliae, ut plenos populentur acervos,</p>
<p class="c_v">Illa redit rapto gravida, atque e pondere fessa</p>
<p class="c_v">Invitat sociam in praedam, ac sese ore salutant,</p>
<p class="c_v">Pars condit terrae atque hiemi male credit iniquae;</p>
<p class="c_v">Emicat agmen agens segetique infertur abactae,</p>
<p class="c_n">170</p><p class="vv">Ut nunc iam videas, nunc iam vidisse putaris.</p>
<p class="c_v">In medio positis clauduntur ovilia saeptis,</p>
<p class="c_v">Balat ovis vacuam ad mulctram et se calce tuetur,</p>
<p class="c_v">Upilio at geminis sudans premit hubera palmis;</p>
<p class="c_v">Effluit hinc illinc tepidus liquor, adiuvat uxor,</p>
<p class="c_n">175</p><p class="vv">Blanditurque viro mulgetque incincta capellam,</p>
<p class="c_v">Et cava fumanti spumant mulctralia lacte;</p>
<p class="c_v">Filia parva focum bucca excitat, effurit intus</p>
<p class="c_v">Lactea vis, florem inde legunt trepidantis aheni;</p>
<p class="c_v">Post, ubi concrevit liquor ac deferbuit humor,</p>
<p class="c_n">180</p><p class="vv">Tunc parco sale contingunt honerantque canistris,</p>
<p class="c_v">Decoctusque novo lentescit caseus orbe.</p>
<p class="c_v">Circumstat pecus ignavum fucusque culexque,</p>
<p class="c_v">Quos fumo puer aut ramo frondente coercet</p>
<p class="c_v">Sedulus. Ipsa suo variatur tela colore,</p>
<p class="c_n">185</p><p class="vv">Egregium dominae quondam ac memorabile munus.</p>
<p class="c_v">Non arbor frondosa cavis sic vallibus, hortis</p>
<p class="c_v">Sic mediis protenta cucurbita, non adeo grex</p>
<p class="c_v">Altilium dum scalpit humi sequiturque parentem</p>
<p class="c_v">Oblectant oculos et corda liquentia mulcent:</p>
<p class="c_n">190</p><p class="vv">Tale decus telae, talem praescribit honorem.</p>
<p class="c_v">Hos ego, cara soror, vidi novique Oriarchas.</p>
<p class="c_v">Murronem fama est cum coniuge Tifatea</p>
<p class="c_v">Adventare etiam et centum properare quadrigis,</p>
<p class="c_v">Ilice frondentem caput et colla ilice cinctum;</p>
<p class="c_n">195</p><p class="vv">Hunc centum ciceris grummos totidemque phaseli</p>
<p class="c_v">Convectare fabaeque ingentes volvere acervos</p>
<p class="c_v">Horreaque annosae cereris; tum praela trecenta,</p>
<p class="c_v">Et vini fontem atque lacus lenaeidos undae</p>
<p class="c_v">Curribus effluere, stagnare liquoribus arva</p>
<p class="c_n">200</p><p class="vv">Baccheis, ipsum ex alta fluitare Caserta</p>
<p class="c_v">Euchion, in laticemque lyaeum abiisse Casoram.</p>
<p class="c_v">Uxorem vero assuetam Marcinida soli</p>
<p class="c_v">Et lini cultricem olerumque et cannapis, illam</p>
<p class="c_v">Et properare iter et rhedas agitare volantes.</p>
<p class="c_n">205</p><p class="vv">Ne qua sit thalamis per se mora, ne, mea, ne tu</p>
<p class="c_v">Crede aliam, seu vere fabis, aestate phaselo</p>
<p class="c_v">Fortius insudare atque invigilare colentem.</p>
<p class="c_v">Ipsa et acu insutas vestes iunco atque genista</p>
<p class="c_v">Dat dominae, ipse et crateras novum opus Faberontae</p>
<p class="c_n">210</p><p class="vv">Legit herae et triplicem palmae de fronde coronam,</p>
<p class="c_v">Fictiliumque operum decus immortale mitellam</p>
<p class="c_v">Intinctamque croco et frondenti bacchare cinctam.</p>
<p class="c_v">Et mihi iuncta fide et ceparum Pulvica cura</p>
<p class="c_v">Hoc et idem mea Panicoclis studiosa lupini</p>
<p class="c_n">215</p><p class="vv">Adventare refert socia cum gente Vesevum,</p>
<p class="c_v">Oblitum cladisque suae veterumque malorum,</p>
<p class="c_v">Finitimosque heroas, et alta ex arce Cicalae</p>
<p class="c_v">Hircosum Capreonem hirco nymphaque creatum</p>
<p class="c_v">Succinctum rapis et amictum tempora porro.</p>
<p class="c_n">220</p><p class="vv">Curribus hunc corbes atque horrea avellanarum</p>
<p class="c_v">Devehere, ipsum huda referentem carmen avena:</p>
<p class="c_v">"Rura meam te, Amarylli, tenent, ego vector in urbem;</p>
<p class="c_v">Dum redeo simul et peponos cole et allia velle.</p>
<p class="c_v">Ex urbe, o Amarylli, tibi nova munera porto,</p>
<p class="c_n">225</p><p class="vv">Fusosque flavamque colum pictosque cothurnos."</p>
<p class="c_v">Alternant socii atque iterant nova carmina valles:</p>
<p class="c_v">"Nos dominae siliquas et corna rubentia, felix</p>
<p class="c_v">Oscula Sebethus feret et feret oscula virgo.</p>
<p class="c_v">Nos ferimus dulcem peponum et melimela beatis;</p>
<p class="c_n">230</p><p class="vv">Hi peponum et melimela legent thalamoque toroque."</p>
<p class="c_v">Ipse autem monte e summo sua dona Vesevus</p>
<p class="c_v">Devectat trivium ad vetus Artusique macellum,</p>
<p class="c_v">Invectusque asino spargit sua munera plebi</p>
<p class="c_v">Delicias ruris, post et digitalia et aptos</p>
<p class="c_n">235</p><p class="vv">Verticulos fuso et tinnuleas volsellas.</p>
<p class="c_v">Plebs plaudit, varioque asinum clamore salutant,</p>
<p class="c_v">Brasiculisque apioque ferum nucibusque coronant.</p>
<p class="c_v">Mox vecti gravibusque rotant vinalia contis</p>
<p class="c_v">Plena horno, plena et bimo nitrata quadrimo;</p>
<p class="c_n">240</p><p class="vv">Illa ruunt, ipse ex asino sua munera laudat,</p>
<p class="c_v">Laudantem plausu sequitur vesuina iuventus,</p>
<p class="c_v">Dissultantque cavae, favet et de vallibus echo.</p>
<p class="c_t">Lepidina</p>
<p class="c_v">Qua facie, mea Planuri, quo est ore Vesevus?</p>
<p class="c_t">Planuris</p>
<p class="c_v">Porticia hoc mihi fida comes narrare solebat,</p>
<p class="c_n">245</p><p class="vv">Carmeli simul ad fontem dum rapa lavamus:</p>
<p class="c_v">Ventre quidem modico, at medio de pectore gibbum</p>
<p class="c_v">Protendit, quanta est Baviae cretatilis olla,</p>
<p class="c_v">Qua miscet suibus pultes farcitque catinum;</p>
<p class="c_v">Quodque pudet, nullas res hic habet et caret illis,</p>
<p class="c_n">250</p><p class="vv">Pro quibus intumuit cucumis niger; inde Napaeae</p>
<p class="c_v">Hunc rident, rident et Oreades; ille superbum</p>
<p class="c_v">Nutat et inflexo quassat nigra tempora cornu,</p>
<p class="c_v">Quod longe horrescit setis hinc inde reflexis.</p>
<p class="c_v">At calvum caput, et nullo vestitur amictu;</p>
<p class="c_n">255</p><p class="vv">Stant mento sentes, horrentque ad pectora dumi.</p>
<p class="c_v">Ah vereor, soror, et dicam tamen: huius ab ore</p>
<p class="c_v">Curvantur geminae sannae, quarum altera pontum</p>
<p class="c_v">Tetra petit fluctusque ferox et litora verrit,</p>
<p class="c_v">Altera Sarastris fauces, saxa horrida Sarni,</p>
<p class="c_n">260</p><p class="vv">Ac tantum non...</p>
<p class="c_t">Lepidina</p>
<p class="c_v">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ah soror, ah mea, desine et istos</p>
<p class="c_v">Enarrare Oriarchas: en venit aurea pompa,</p>
<p class="c_v">En cultae Dryades, comptae quoque Oreades adsunt,</p>
<p class="c_v">Et choreas agitare pares et dicere versus.</p>
<p class="blank">&nbsp;</p>
<p class="c_t">6. pompa sexta.<br />Driades atque Oreades alternis concinunt;<br />Macron et Lepidina colloquuntur</p>
<p class="blank">&nbsp;</p>
<p class="c_t">Driades</p>
<p class="c_v">Turturibus si certa fides certusque columbis</p>
<p class="c_v">Est amor, at variat non mutuus ardor amantum.</p>
<p class="c_t">Oreades</p>
<p class="c_v">Turturibus si certa fides certusque columbis</p>
<p class="c_v">Est amor, et thalami sunt vincula certa mariti.</p>
<p class="c_t">Driades</p>
<p class="c_n">5</p><p class="vv">Fert filicem desertus ager, male cultus et hortus;</p>
<p class="c_v">Non filicem bene aratus ager, non cultior hortus.</p>
<p class="c_t">Oreades</p>
<p class="c_v">Non rixam cultus thalamus, non culcitra litem;</p>
<p class="c_v">Fert pacem thalamus cultus, fert culcitra somnum.</p>
<p class="c_t">Driades</p>
<p class="c_v">Somne io, pax dulcis io, cantate, puellae.</p>
<p class="c_t">Oreades</p>
<p class="c_n">10</p><p class="vv">Oscula io, amplexus et io celebrate, sorores.</p>
<p class="c_t">Lepidina</p>
<p class="c_v">Has, coniux, mea Planuris sat novit; at illam</p>
<p class="c_v">Nosse nequit mea fida comes, mihi cara Patulcis</p>
<p class="c_v">Culta comam, succincta sinus et candida pectus,</p>
<p class="c_v">Quaeque etiam roseo ver ipsum spirat ab ore.</p>
<p class="c_t">Macron</p>
<p class="c_n">15</p><p class="vv">Talis eras, cum te primum, Lepidina, sub ulmo</p>
<p class="c_v">Cantantem vidi, croceis sic ipsa cothurnis</p>
<p class="c_v">Saltabas, sic ora rosas, sic colla ligustrum</p>
<p class="c_v">Florebant; memini numeros et verba canentis:</p>
<p class="c_v">"Urit me Macronis amor Neside creati."</p>
<p class="c_t">Lepidina</p>
<p class="c_n">20</p><p class="vv">Ipse refers, patula cantat meus ignis ab ulmo,</p>
<p class="c_v">Ulmus amor Macronis, amor Macronis ab ulmo.</p>
<p class="c_v">Alter erat croceus, alter tibi calceus albus,</p>
<p class="c_v">Cingebat crines frondoso e subere ramus,</p>
<p class="c_v">Et primo tonsore tibi nova barba nitebat.</p>
<p class="c_t">Macron</p>
<p class="c_n">25</p><p class="vv">Ipsa canis, querulae rumpunt tua verba cicadae,</p>
<p class="c_v">Et dixti: "Nec amant et sunt sine amore cicadae."</p>
<p class="c_t">Lepidina</p>
<p class="c_v">Ipse arcu querulas stringis de fronde cicadas,</p>
<p class="c_v">Et dixti: "Querulae rumpant nunc verba cicadae,"</p>
<p class="c_v">Ut sese ad choreas, Macron, movet apta Patulcis,</p>
<p class="c_n">30</p><p class="vv">Et niveis suris nigrisque Patulcis ocellis.</p>
<p class="c_t">Macron</p>
<p class="c_v">Sic memini, niveas nudasti tum mihi plantas,</p>
<p class="c_v">Ad fontem cum fessa lavas; ego condor in ulva.</p>
<p class="c_t">Lepidina</p>
<p class="c_v">Ipsa canit formosa Patulcis, amatque Patulcis;</p>
<p class="c_v">Me miseram, ut tristes surgunt ad tempora rugae.</p>
<p class="c_t">Patulcis</p>
<p class="c_n">35</p><p class="vv">Parthenope Sebethon amat, Platamonis Halantum,</p>
<p class="c_v">Utraque nympha suum tenet et fovet utraque amantem;</p>
<p class="c_v">Sola Patulcis amans, sola est sine amante Patulcis.</p>
<p class="c_v">Illum Nisa tenet deserti ad litoris algam</p>
<p class="c_v">Nigra genu croceisque genis et lumine glauco:</p>
<p class="c_n">40</p><p class="vv">Alba genu roseisque genis et lumine nigro</p>
<p class="c_v">Oreque puniceo moeret deserta Patulcis,</p>
<p class="c_v">Expectatque deae non seram vindicis iram,</p>
<p class="c_v">Et venit ad choreas, nec iam desperat amantem.</p>
<p class="c_v">Nisa, meum tandem reddes mihi, Nisa, Nivanum.</p>
<p class="c_t">Macron</p>
<p class="c_n">45</p><p class="vv">Ut languet formosa et amari digna puella.</p>
<p class="c_v">Et sua furta mihi narravit saepe Nivanus;</p>
<p class="c_v">Nisa illum studiis avium ad sua litora traxit.</p>
<p class="c_v">Tu modo fac viridem Ligurim de coniuge Pansae,</p>
<p class="c_v">(Deperit hanc iuvenis) nunc hoc age perfice, coniux,</p>
<p class="c_n">50</p><p class="vv">Coniuge de Pansae dono ferat ipsa Patulcis.</p>
<p class="c_v">Non mora, quin retrahat celerem in sua vota Nivanum,</p>
<p class="c_v">Ipsa Patulcin adi, cura est mihi adire Nivanum.</p>
<p class="c_t">Lepidina</p>
<p class="c_v">O coniux, o Macron, ego hoc pro munere iam scis,</p>
<p class="c_v">Scis tibi quid referam; referet sua dona Patulcis.</p>
<p class="c_t">Macron</p>
<p class="c_n">55</p><p class="vv">Ecce venit formosa, venit decus heroinon,</p>
<p class="c_v">Et myrto dives serpillisque inclyta virgo,</p>
<p class="c_v">Clara thymo longeque etiam clarissima melle</p>
<p class="c_v">Antiniana. Ruunt huius fama undique amantes,</p>
<p class="c_v">Et bona pars sine dote petunt connubia nymphae.</p>
<p class="c_n">60</p><p class="vv">Ipsa seni blandita, senem cupit, huius ab ore</p>
<p class="c_v">Et choreas agit, et carmen meditata per hortos</p>
<p class="c_v">Laeta canit; stupet ad saepem mirata iuventus.</p>
<p class="c_v">Hinc sola incedit passuque elata superbo,</p>
<p class="c_v">Invitatque senem et suspiria ridet amantum.</p>
<p class="c_n">65</p><p class="vv">Nec nosti, Lepidina, deam?</p>
<p class="c_t">Lepidina</p>
<p class="c_v">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Quin, o mea cura,</p>
<p class="c_v">(Nondum notus eras) sensi sub rupe canentem.</p>
<p class="c_v">Prima illi vox: "Eurydice, meaque optima coniux,</p>
<p class="c_v">Eurydice, mihi solus amor." Tum verba notavi,</p>
<p class="c_v">Nunc numeros memini, quid amor iam denique sensi;</p>
<p class="c_n">70</p><p class="vv">Quid sit amor, quid hymen, quid sint connubia nosco.</p>
<p class="c_t">Macron</p>
<p class="c_v">Est illi sepostum opus artificis Melidoxi</p>
<p class="c_v">Fistula, sunt numeri intacti cantoris Hymellae:</p>
<p class="c_v">Despicit hinc et oloris avenam et carmina cygni.</p>
<p class="c_v">Tum septem nitidae sunt praesto ad munera nymphae,</p>
<p class="c_n">75</p><p class="vv">Sedulaque Uranie scenam atque umbracula tendit.</p>
<p class="c_v">Illam non alias hederae cinxere virentes</p>
<p class="c_v">Aptius, aut roseis insedit fistula labris;</p>
<p class="c_v">Quin numeros meditata canit nova carmina virgo.</p>
<p class="blank">&nbsp;</p>
<p class="c_t">7. pompa septima.<br />Antiniana, hymenaeum celebrans, feliciter ominatur;<br />iuvenum ac puellarum chorus recinit;<br />Macron ac Lepidina colloquuntur</p>
<p class="blank">&nbsp;</p>
<p class="c_t">Antiniana</p>
<p class="c_v">Dicite io, iuvenes, et io geminate, puellae.</p>
<p class="c_v">Hesperus adveniet fausto cum sidere, nimphae</p>
<p class="c_v">Qui referet thalamos, qui vincula nectat amantum.</p>
<p class="c_v">Dicite io, iuvenes, et io geminate, puellae.</p>
<p class="c_t">Chorus</p>
<p class="c_n">5</p><p class="vv">Dicimus: o Hymenaee, io Hymen, Hymenaee.</p>
<p class="c_t">Antiniana</p>
<p class="c_v">Hesperus adveniet, socii qui foedera lecti,</p>
<p class="c_v">Qui statuat leges, qui deducat Hymenaeum.</p>
<p class="c_v">Dicite io, iuvenes, et io geminate, puellae.</p>
<p class="c_t">Chorus</p>
<p class="c_v">Dicimus: o Hymenaee, io Hymen, Hymenaee.</p>
<p class="c_t">Antiniana</p>
<p class="c_n">10</p><p class="vv">Hesperus adveniet cari desponsor amoris,</p>
<p class="c_v">Qui teneros lusus et muta gaudia monstret.</p>
<p class="c_v">Dicite io iuvenes, et io geminate, puellae.</p>
<p class="c_t">Chorus</p>
<p class="c_v">Dicimus: o Hymenaee, io Hymen, Hymenaee.</p>
<p class="c_t">Antiniana</p>
<p class="c_v">Interea, adveniet dum Vesperus aureus, et dum</p>
<p class="c_n">15</p><p class="vv">Flameolum et roseos Hymen parat ipse cothurnos,</p>
<p class="c_v">Omina dicamus thalamo Geniumque citemus.</p>
<p class="c_v">Gausapinas virides, nova nupta novusque maritus,</p>
<p class="c_v">Induite et viridem capiti geminate coronam;</p>
<p class="c_v">Sint vobis anni virides viridisque iuventus,</p>
<p class="c_n">20</p><p class="vv">Et virides horti sint et viridantia rura.</p>
<p class="c_v">Dicite: "Io, sic fila neunt, sic stamina volvunt."</p>
<p class="c_t">Chorus</p>
<p class="c_v">Euge io, sic fila neunt, sic stamina volvunt.</p>
<p class="c_t">Antiniana</p>
<p class="c_v">Nascetur proles heroo sanguine digna,</p>
<p class="c_v">Altera, quae tauros domet et sciat ordine plantas</p>
<p class="c_n">25</p><p class="vv">Disserere et lentam in quincuncem ponere vitem,</p>
<p class="c_v">Felix et pratis et felix hubere terrae.</p>
<p class="c_v">Dicite: "Io, sic fila neunt, sic stamina volvunt."</p>
<p class="c_t">Chorus</p>
<p class="c_v">Euge io, sic fila neunt, sic stamina volvunt.</p>
<p class="c_t">Antiniana</p>
<p class="c_v">Altera, quae telas cum pectine ducat eburno,</p>
<p class="c_n">30</p><p class="vv">Discernatque et acu silvas et flumina ducat,</p>
<p class="c_v">Et fuso docilique manu ingeniosa propago.</p>
<p class="c_v">Dicite: "Io, sic fila neunt, sic stamina volvunt."</p>
<p class="c_t">Chorus</p>
<p class="c_v">Euge io, sic fila neunt, sic stamina volvunt.</p>
<p class="c_t">Antiniana</p>
<p class="c_v">Nascentur heroes et heroum inclyta pubes,</p>
<p class="c_n">35</p><p class="vv">Ac litibusque sparoque verutisque apta iuventus,</p>
<p class="c_v">Qui monstra oceani, qui saxicolas Tritones</p>
<p class="c_v">Avertant terrae Sirenum et litora servent.</p>
<p class="c_v">Dicite: "Io, sic fila neunt, sic stamina volvunt."</p>
<p class="c_t">Chorus</p>
<p class="c_v">Euge io, sic fila neunt, sic stamina volvunt.</p>
<p class="c_t">Antiniana</p>
<p class="c_n">40</p><p class="vv">Nascetur qui Mopso et faunigenis Meliboeis</p>
<p class="c_v">Dent iura, et gregibus saltus et pascua monstrent,</p>
<p class="c_v">Ipsi pastorum reges pecorumque magistri.</p>
<p class="c_v">Dicite: "Io, sic fila neunt, sic stamina volvunt."</p>
<p class="c_t">Chorus</p>
<p class="c_v">Euge io, sic fila neunt, sic stamina volvunt.</p>
<p class="c_t">Antiniana</p>
<p class="c_n">45</p><p class="vv">Nascetur qui longinquis procul advena terris</p>
<p class="c_v">Haec adeat pastor pauper loca, cuius ab ore</p>
<p class="c_v">Arida vicini resonent et saxa Vesevi,</p>
<p class="c_v">Ipsae quem pinus, ipsa haec arbusta vocabunt.</p>
<p class="c_v">Ille alta sub rupe canet frondator ad auras</p>
<p class="c_n">50</p><p class="vv">Pastoris musam Damonis et Alphesiboei:</p>
<p class="c_v">Illi concedant hinc Tityrus, inde Menalcas,</p>
<p class="c_v">Alter oves, alter distentas lacte capellas,</p>
<p class="c_v">Et mirata suos requiescent flumina cursus,</p>
<p class="c_v">Damonis musam dum cantat et Alphesiboei.</p>
<p class="c_n">55</p><p class="vv">Dicite: "Io, sic fila neunt, sic stamina volvunt."</p>
<p class="c_t">Chorus</p>
<p class="c_v">Euge io, sic fila neunt, sic stamina volvunt.</p>
<p class="c_t">Antiniana</p>
<p class="c_v">Nasceturque alius longo post tempore pastor</p>
<p class="c_v">Advena et ipse quidem, proprii sed consitor horti;</p>
<p class="c_v">Ausit et hic tenerum calamo trivisse labellum.</p>
<p class="c_n">60</p><p class="vv">Hunc et Damoetas et amabit lyctius Aegon,</p>
<p class="c_v">Alter oves niveas dono dabit, alter et hedos.</p>
<p class="c_v">Hic pascet niveos haerbosa ad flumina cygnos,</p>
<p class="c_v">Misceat ipsa suos pascenti Amaryllis olores;</p>
<p class="c_v">Hic et populea vacuus cantabit in umbra,</p>
<p class="c_n">65</p><p class="vv">Uranie intactam cantanti iunget avenam,</p>
<p class="c_v">Et cantum argutae referent ad sidera valles.</p>
<p class="c_v">Dicite: "Io, sic fila neunt, sic stamina volvunt."</p>
<p class="c_t">Chorus</p>
<p class="c_v">Euge io, sic fila neunt, sic stamina volvunt.</p>
<p class="c_t">Antiniana</p>
<p class="c_v">Succedentque alii Damones et Alphesiboei,</p>
<p class="c_n">70</p><p class="vv">Quique etiam tenui musam meditentur avena</p>
<p class="c_v">Pastores hedera insignes et arundine clari.</p>
<p class="c_v">O mihi tum, ut choreas agitare et dicere versus,</p>
<p class="c_v">Compositique senis mutae applausisse favillae,</p>
<p class="c_v">Ut iuvet et notam tumulo instaurare querelam:</p>
<p class="c_n">75</p><p class="vv">Ipse senex tacita positus laetabitur urna.</p>
<p class="c_v">Dicite: "Io, sic fila neunt, sic stamina volvunt."</p>
<p class="c_t">Chorus</p>
<p class="c_v">Euge io, sic fila neunt, sic stamina volvunt.</p>
<p class="c_t">Antiniana</p>
<p class="c_v">Dicite: "Io Hymenaee, io Hymen, Hymenaee."</p>
<p class="c_t">Chorus</p>
<p class="c_v">Dicimus: o Hymenaee, io Hymen, Hymenaee,</p>
<p class="c_n">80</p><p class="vv">Io Hymen, Hymenaee Hymen, Hymen Hymenaee,</p>
<p class="c_v">Felix o Hymenaee, Hymen felix Hymenaee.</p>
<p class="c_t">Lepidina</p>
<p class="c_v">O Macron, nympha haec lepido ut sermone locuta est;</p>
<p class="c_v">Illi mel labris, favus illi stillat ab ore.</p>
<p class="c_t">Macron</p>
<p class="c_v">O coniux, nympha haec longe est ditissima melle,</p>
<p class="c_n">85</p><p class="vv">Centum habet haec apium tabulata, examina centum.</p>
<p class="c_t">Lepidina</p>
<p class="c_v">Nunc agedum, ad thalamos properat nanque undique pompa,</p>
<p class="c_v">Quae Macron domino, dominae Lepidina loquamur</p>
<p class="c_v">Conveniat, nanque illa et forma et dote superbit.</p>
<p class="c_v">Dos illi centumque boves totidemque iuvenci,</p>
<p class="c_n">90</p><p class="vv">Tercentum simae cyrnea matre capellae,</p>
<p class="c_v">Cornigerique hedi totidem, quis fronte sub hirta</p>
<p class="c_v">Albescunt maculae, sunt caetera corpora fulvi,</p>
<p class="c_v">Custodes gemini arctoa de gente lacones,</p>
<p class="c_v">Mille theatinis errant quae montibus agnae;</p>
<p class="c_n">95</p><p class="vv">Praeterea decus illud inenarrabile textum</p>
<p class="c_v">Frondentis zonae cerasi de cortice nexae</p>
<p class="c_v">Aurato et iunco et purpureis viburnis,</p>
<p class="c_v">E cuius medio pandens avis altilis alas</p>
<p class="c_v">Et scalpit terras et pullos evocat ore:</p>
<p class="c_n">100</p><p class="vv">Illi triticea tingunt sua rostra farina,</p>
<p class="c_v">Mox fovet abductis saturos sua mater in alis,</p>
<p class="c_v">Ergo quid domino, dominae quid uterque loquamur,</p>
<p class="c_v">Dic, Macron, sua verba suo sint munere digna.</p>
<p class="c_t">Macron</p>
<p class="c_v">Qui tuus est et ubique comes, lepor adsit et ipse</p>
<p class="c_n">105</p><p class="vv">Cum primis, Lepidina, tibi et venus illa loquenti.</p>
<p class="c_t">Lepidina</p>
<p class="c_v">Rura lepos meus is, coniux, colit, effugit urbem,</p>
<p class="c_v">Forsitan et dominae risum movisse iuvabit.</p>
<p class="c_t">Macron</p>
<p class="c_v">Suavia sint quaecunque feres, Lepidina, memento.</p>
<p class="c_t">Lepidina</p>
<p class="c_v">Quin etiam geminata illi simul oscula tradam.</p>
<p class="c_t">Macron</p>
<p class="c_n">110</p><p class="vv">Sic dices: "Cape, nympha, bonum, qui me urit, amorem,</p>
<p class="c_v">Obbam lactis et haec fumanti farta canistro;</p>
<p class="c_v">Tercentumque illae cyrnea matre capellae,</p>
<p class="c_v">Mille theatinis errant quae montibus agnae,</p>
<p class="c_v">Bis gravidae fiant anno bis et hubera tendant."</p>
<p class="c_n">115</p><p class="vv">Sic dicam: "Sume hos culto de margine fructus,</p>
<p class="c_v">Qui tibi notus amor nostri matrisque patrisque,</p>
<p class="c_v">Cornigerique illi geminos de coniuge foetus</p>
<p class="c_v">Suscipiant fronte albentes et tergore fulvos;</p>
<p class="c_v">Ipse mares videas uno de ventre gemellos,</p>
<p class="c_n">120</p><p class="vv">Sis Macron illi, illa suo Lepidina Macroni."</p>
<p class="c_v">Haec nos, et properemus, et hostia celsa petamus.</p>
<br /> 
        </div>
    </div>
    <div style="clear: both"></div>
</div>




<div align="center" id="footer">
<div style="max-width:1142px;" align="left">
<div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.unive.it" target="_blank"><img src="/poetiditalia/public/img/unive.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br/>Ca&rsquo; Foscari <br/>Venezia</p>
</td></tr></table></div><div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.unipd.it" target="_blank"><img src="/poetiditalia/public/img/unipd.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br> degli Studi <br> di Padova</p>
</td></tr></table></div><div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.units.it" target="_blank"><img src="/poetiditalia/public/img/units.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br> degli Studi <br> di Trieste</p>
</td></tr></table></div><div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.univr.it" target="_blank"><img src="/poetiditalia/public/img/univr.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br> degli Studi <br> di Verona</p>
</td></tr></table></div><div style="clear:both"></div>
<div style="clear:both;padding-top:20px;margin-left:20px;margin-right:20px;"><p class="pedice"> PRIN 1999 - PRIN 2001</p>
</div>
<div style="clear:both;padding-top:10px;margin-left:20px;margin-right:20px;"><p class="pedice">Ultimo aggiornamento: 4.2.2020</p>
</div>
<div style="clear:both;padding-top:10px;margin-left:20px;margin-right:20px;"><p class="pedice"><img src="/poetiditalia/public/img/mail.gif" align="top" alt="" />&nbsp;<b>contatti</b>:&nbsp;<img src="/poetiditalia/public/img/lutessa.png" width='100px';align="top" alt="" /></p>
</div>
<div style="clear:both;padding-top:10px;margin-left:20px;margin-right:20px;"><p class="pedice"><a target="_blank" href="/poetiditalia/public/index/cookiepolicy">Cookie policy</a></p>
</div>
<div style="clear:both;padding-top:10px;margin-left:20px;margin-right:20px;"><p class="pedice">I glifi dei pulsanti sono realizzati con <a href="http://glyphicons.com" target="_blank">Glyphicons</a></p>
</div>
<div style="clear:both;padding-bottom:50px;"></div>
</div>
</div>

<div class="modal fade" id="modalMQDQ" tabindex="-1" role="dialog">
  <div class="modal-dialog" role="document">
    <div class="modal-content">
      <div class="modal-header">
        <button type="button" class="close" data-dismiss="modal" aria-label="Close"><span aria-hidden="true">&times;</span></button>
        <h4 class="modal-title" id="modalMQDQ-title"></h4>
      </div>
      <div class="modal-body" id="modalMQDQ-body">        
      </div>
    </div><!-- /.modal-content -->
  </div><!-- /.modal-dialog -->
</div><!-- /.modal -->

<!-- si fa apposito perché c'è un css dedicato-->
<div class="modal fade" id="modalScansione" tabindex="-1" role="dialog">
  <div class="modal-dialog" role="document">
    <div class="modal-content">
      <div class="modal-header">
        <button type="button" class="close" data-dismiss="modal" aria-label="Close"><span aria-hidden="true">&times;</span></button>
        <h4 class="modal-title" id="modalScansione-title"></h4>
      </div>
      <div class="modal-body" id="modalScansione-body" align="left">
            <div id="pedecerto" align="left"></div>
            <div id="headScansione" align="left" style="margin-top:20px;margin-bottom: 20px"></div>
            <div id="scansione" align="left"></div>
      </div>
    </div><!-- /.modal-content -->
  </div><!-- /.modal-dialog -->
</div><!-- /.modal -->





    

            <script type="text/javascript" id="cookiebanner"
            data-message="Questo sito si avvale di cookie tecnici necessari al suo funzionamento. Chiudendo questo banner, cliccando su un link o proseguendo la navigazione in altro modo, acconsenti all’uso dei cookie."
            data-linkmsg="<span style='font-size:13.5px;color:#24aa64'>Maggiori informazioni</span>"
            data-moreinfo="/poetiditalia/public/index/cookiepolicy"
            data-accept-on-click="true"
            data-mask="true"
            data-mask-background="#ffffff"
            data-mask-opacity="0.3"
            src="http://cookiebanner.eu/js/cookiebanner.min.js">
        </script>
        <!-- jQuery e plugin JavaScript  -->
    <script src="http://code.jquery.com/jquery.js"></script>
    <script src="/poetiditalia/js/bootstrap/js/bootstrap.min.js"></script>

</body>
</html>