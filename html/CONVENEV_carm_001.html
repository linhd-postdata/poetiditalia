<!DOCTYPE html>

<!--[if IE 8]><html class="no-js lt-ie9" lang="en" ><![endif]-->
<!--[if gt IE 8]><!--><html class="no-js" ><!--<![endif]-->
<head>
    

    <title>Convenevole da Prato regia carmina ad Robertum Andecauensem</title>    <meta http-equiv="Content-Type" content="text/html;charset=utf-8" />
    <meta http-equiv="X-UA-Compatible" content="IE=edge">
    <meta name="viewport" content="width=device-width, initial-scale=1.0">
    <!-- Fogli di stile -->
    <link rel="stylesheet" type="text/css" href="/poetiditalia/shared/css/default.css" />
    <link rel="stylesheet" type="text/css" href="/poetiditalia/shared/css/default_BS.css" />
    <link rel="stylesheet" type="text/css" href="/poetiditalia/shared/himeros/MQDQ/css/default.css" />
    <!--link rel="stylesheet" type="text/css" href="/poetiditalia/public/css/default.css?random=5f22a95357d8b" /-->
    <link rel="stylesheet" type="text/css" href="/poetiditalia/public/css/default.css" />
    <link href="/poetiditalia/js/bootstrap/css/bootstrap.css" rel="stylesheet" media="screen">
    <link href="/poetiditalia/shared/css/bootstrap-custom.css" rel="stylesheet" media="screen">
    <!-- Modernizr -->
    <script src="/poetiditalia/public/js/modernizr.custom.js"></script>
    <!-- respond.js per IE8 -->
    <!--[if lt IE 9]>
    <script src="/poetiditalia/public/js/respond.min.js"></script>
    <![endif]-->

    <link rel="stylesheet" type="text/css" href="/poetiditalia/shared/css/responsive.css" />
    <link rel="stylesheet" type="text/css" href="/poetiditalia/shared/css/buttons.css" />
    <link rel="stylesheet" type="text/css" href="/poetiditalia/shared/css/panelTip.css" />

    <script type="text/javascript" src="/poetiditalia/shared/himeros/js/language_BS.js" ></script>
    <script type="text/javascript" src="/poetiditalia/shared/js/default.js" ></script>
    <script type="text/javascript" src="/poetiditalia/shared/himeros/opera/js/default.js"></script>

    <link rel="icon" href="/poetiditalia/public/img/favicon.ico" type="image/ico" />

    <style>
        body {
            background-color: #efefef
        }

        /* sposta a 1000px il breakpoint per il collasso del menù */
        @media (max-width: 1000px) {
          .navbar-header {
              float: none;
          }
          .navbar-left,.navbar-right {
              float: none !important;
          }
          .navbar-toggle {
              display: block;
          }
          .navbar-collapse {
              border-top: 1px solid transparent;
              box-shadow: inset 0 1px 0 rgba(255,255,255,0.1);
          }
          .navbar-fixed-top {
              top: 0;
              border-width: 0 0 1px;
          }
          .navbar-collapse.collapse {
              display: none!important;
          }
          .navbar-nav {
              float: none!important;
              margin-top: 7.5px;
          }
          .navbar-nav>li {
              float: none;
          }
          .navbar-nav>li>a {
              padding-top: 10px;
              padding-bottom: 10px;
          }
          .collapse.in{
              display:block !important;
          }
        }
        /* impedisce lo slittamento a destra del menù quando si apre una finestra modale*/
        .modal-open .navbar-fixed-top{
            padding-right: 16px;
        }


    </style>

</head>
<body>

    <div id="wait0"></div>
    <script src="/poetiditalia/shared/js/wait0.js"></script>

    <!--div class="panelTip" id="wait" style="background-image:none;width:200px;height: 35px;padding-right:10px;background-color: #ffffff;opacity:0.8">
        <table cellpadding="0" cellspacing="0" border="0">
            <tr><td align="center" valign="middle">
                <img src="/poetiditalia/public/img/_loading.gif" hspace="10px" alt="" />
            </td>

            <td style="padding-left:10px;" align="center"><strong></strong></td>

            </tr>
        </table>
    </div>
    <script src="/js/wait.js"></script-->


    <link rel="stylesheet" type="text/css" href="/poetiditalia/shared/himeros/MQDQ/css/testo.css" />
<link rel="stylesheet" type="text/css" href="/poetiditalia/shared/himeros/MQDQ/css/testo_BS.css" />
<link rel="stylesheet" type="text/css" href="/poetiditalia/shared/himeros/MQDQ/css/apparato.css" />
<link rel="stylesheet" type="text/css" href="/poetiditalia/shared/himeros/MQDQ/css/infoAutore.css" />
<link rel="stylesheet" type="text/css" href="/poetiditalia/shared/himeros/MQDQ/css/metro.css" />
<link rel="stylesheet" type="text/css" href="/poetiditalia/shared/himeros/MQDQ/css/cometri.css"/>
<link rel="stylesheet" type="text/css" href="/poetiditalia/shared/himeros/MQDQ/css/scansioni.css"/>
<link rel="stylesheet" type="text/css" href="/poetiditalia/shared/himeros/css/evidenzia.css" />
<script type="text/javascript" src="/poetiditalia/shared/himeros/js/testo.js"></script>
<script src="http://code.jquery.com/jquery.js"></script>

<script>
    function getMetro(id, livello){
        waitOn();
        $.ajax({
            url : '/poetiditalia/public/testo/ajax',
            data: {azione: 'getMetro',
                id: id,
                livello: livello
            },
            success : function (data, stato) {
                waitOff();
                document.getElementById("modalMQDQ-title").innerHTML = "Metri";
                document.getElementById("modalMQDQ-body").innerHTML = data;
                $('#modalMQDQ').modal();
            },
            error : function (richiesta,stato,errori) {
                alert("E' evvenuto un errore. Stato della chiamata: " + stato);
            }
        });
    }
    function getInfoAutore(idAutori, idOpere){
        waitOn();
        $.ajax({
            url : '/poetiditalia/public/testo/ajax',
            data: {azione: 'getInfoAutore',
                idAutori: idAutori,
                idOpere: idOpere
            },
            success : function (data, stato) {
                waitOff();
                document.getElementById("modalMQDQ-title").innerHTML = "Informazioni sull'autore e sulle opere";
                document.getElementById("modalMQDQ-body").innerHTML = data;
                $('#modalMQDQ').modal();
            },
            error : function (richiesta,stato,errori) {
                alert("E' evvenuto un errore. Stato della chiamata: " + stato);
            }
        });
    }



    function eseguiScansione(id, livello){
        waitOn();
        var titolo = "<b>Convenevole da Prato</b> <i>regia carmina ad Robertum Andecauensem</i>";
        $.ajax({
            url : '/poetiditalia/public/testo/ajax',
            data: {azione: 'scansione',
                id: id,
                livello: livello
            },
            success : function (response, stato) {
                waitOff();
                var tmp = response.split("@");
                document.getElementById("modalScansione-title").innerHTML = titolo;
                document.getElementById("pedecerto").innerHTML = "<div align=\"left\">"
                    + "Scansione eseguita da <span style=\"color:#cc0000;font-variant: small-caps;font-size: 14px;font-weight: bold\">Pedecerto</span> © 2011"
                    + "&#151; <a  target=\"_blank\" style=\"font-size: 12px;font-weight: bold\" href=\"http://www.pedecerto.eu\">www.pedecerto.eu</a>"
                    + "&nbsp;&nbsp;<button type=\"button\" onclick=\"eseguiStampa()\" class=\"btn btn-primary\"><span class=\"glyphicon glyphicon-print\" aria-hidden=\"true\"></span>&nbsp;&nbsp;Esporta</button>"
                    + "&nbsp;<a tabindex=\"0\" role=\"button\" class=\"btn btn-primary\" data-container=\"body\" data-toggle=\"popover\" title=\"Pedecerto\""
                    + " data-html=\"true\" data-placement=\"bottom\" data-content=\"" + tmp[3] + "\">?</a>";
                    + "</div>";
                document.getElementById("headScansione").innerHTML = tmp[1];

                document.getElementById("scansione").innerHTML = tmp[2];

                $('[data-toggle="popover"]').popover();
                $('#modalScansione').modal();
            },
            error : function (richiesta,stato,errori) {
                alert("E' evvenuto un errore. Stato della chiamata: " + stato);
            }
        });
    }
    function eseguiStampa(){
        document.toPrint.submit();
    }


</script>

<style>
    td.diagnosi {
        font-size: 12px !important
    }

    td.super {
        font-size: 12px !important;
    }
    td.risolto {
        display: none
    }
    #modalScansione-body{
        padding-left: 0 !important;
    }
    #modalScansione{
        margin-left: 0 !important;
        margin-right: 0 !important;
    }

    #pedecerto {
        padding-top:20px;
        padding-bottom:10px;
        font-family: 'lucida grande',arial;
        font-size: 13px;
        line-height: 30px;
        margin-left: 5%;
        margin-right: 2%

    }
    p.noScansione {
        padding-left: 0 !important;
        margin-left: 0 !important
    }
    #headScansione {
        margin-left: 5%;
        margin-right: 2%
    }

    p.c_t {
        margin-top: 0 !important
    }

@media screen and (min-width: 760px) {
    td.super {
        font-size: 16px !important;
    }
    td.risolto {
        display: block
    }
}

    #left-col{
        min-height: 700px;
        border-right: none !important
    }
    .popover{
        max-width: 100%;  
    }
</style>


<title>Convenevole da Prato regia carmina ad Robertum Andecauensem</title>
<nav class="navbar navbar-default navbar-fixed-top">
    <div class="container-fluid">
        <div class="container" style="height:50px">
            <div class="navbar-header" style="float:left;">
                <a class="navbar-brand" style="height: 30px;margin-top:12px;padding:0;padding-left:15%" href="/poetiditalia/public">
                    <!--img style="height:55px" alt="Poeti d'Italia" src="/img/logo-poeti_.png" / -->
                    <span class="logoMQDQ_1">M</span><span class="logoMQDQ_2">Q</span><span class="logoMQDQ_1">D</span><span class="logoMQDQ_2">Q</span>

                </a>
            </div>

            <div class="navbar-header">
                <button type="button" class="navbar-toggle collapsed" data-toggle="collapse" data-target="#bs-example-navbar-collapse-1" aria-expanded="false">
                    <span class="sr-only">Toggle navigation</span>
                    <span class="icon-bar"></span>
                    <span class="icon-bar"></span>
                    <span class="icon-bar"></span>
                </button>
            </div>


            <div class="collapse navbar-collapse" id="bs-example-navbar-collapse-1" style="margin-top:7px">
                <ul class="nav navbar-nav" >
                    <li>
                        <button class="btn btn-primary" type="button" value="" title="Informazioni sull'autore e sulle opere"
                       onclick="getInfoAutore(38, 65)"><span class="glyphicon glyphicon-info-sign" aria-hidden="true"></span>&nbsp;Informazioni</button>
                    </li>
                    <li>
                        <button class="btn btn-primary" type="button" title="Informazioni sul metro" onclick="getMetro(28939,2)">
                            Metri                        </button>
                    </li>
                                            <li>
                            <button class="btn btn-primary" type="button" title=""
                           onclick="eseguiScansione(28939,2)">
                                Scansione metrica                            </button>
                        </li>
                                                        </ul>
            </div><!-- /.nav-collapse -->
        </div>
    </div>
    <div class="container-fluid" style="padding-left:0 !important;padding-right:0 !important;">
        <div class="container">
            <div class="titoloDaniela" id="titoloDaniela">
                <b>Convenevole da Prato</b> <i>regia carmina ad Robertum Andecauensem</i>            </div>
        </div>
    </div>
</nav><!-- /.navbar -->


    <div class="container" style="margin-top:52px">
        <div>
            <div>
            </div>
        </div>
    </div>


<form name="toPrint" style="display:none" target="_blank" id="toPrint" method="post" action="/poetiditalia/public/testo/stampascansioni">
    <input name="idScansione" type="hidden" value="28939"/>
    <input name="livello" type="hidden" value="2"/>
    <input name="titolo" type="hidden" value="<b>Convenevole da Prato</b> <i>regia carmina ad Robertum Andecauensem</i>"/>
</form>


<div class="container">
    <div id="left-col">
        <div id="divTesto" style="padding-top:0px;padding-bottom: 50px;">
            <div style="margin-left:60px;margin-bottom: 30px">
                <div class="permalink" style="margin-top:3px;margin-right:5px">Permalink: <label id="permaLink">http://www.poetiditalia.it/texts/CONVENEV|carm|001</label></div>
<div class="permalink"><button type="button" onclick="copyText('permaLink')" class="btn btn-primary" style="padding:2px;font-size:13.5px">Copia</button></div>
<div style="clear:both"></div>
            </div>
            


            <br /><p class="c_t">1.</p>
<p class="c_v">Sedes summa Dei, prout est exemplar amoris</p>
<p class="c_v">- nam res ex nicchilo cunctas in amore creavit -</p>
<p class="c_v">Sic regimen regum, sic est etiam soliorum,</p>
<p class="c_v">Iudicii lux clara tenens moderamina veri,</p>
<p class="c_n">5</p><p class="vv">De quo fons manat mare gignens unde lavatur</p>
<p class="c_v">Mundus, et omnis habet alimentum natio; sedes</p>
<p class="c_v">Sunt alie matris sancte celique figure.</p>
<p class="c_v">Harum vel generum fragilis farrago libelli</p>
<p class="c_v">Est huius. Tronis residens celestibus isti</p>
<p class="c_n">10</p><p class="vv">Rorem dignetur aspergere, cuius ab arce</p>
<p class="c_v">Omne bonum manare datur fructusque operumque.</p>
<p class="blank">&nbsp;</p>
<p class="c_t">2.</p>
<p class="c_v">Astitit, effingens faciem, cathedralis ymago</p>
<p class="c_v">Quedam (sic recolo) qua canus crine sedebat</p>
<p class="c_v">Et barba niveaque senex cum veste, set ore</p>
<p class="c_v">Flammifero. Sic visa loqui, sic ferre querelas:</p>
<p class="c_n">5</p><p class="vv">- Cur ego tot silui, tot temporibusque vacavi</p>
<p class="c_v">Et mea iura viri calcant, quibus ipsa noverca</p>
<p class="c_v">Italie sedes meruit fore? Promovet illa</p>
<p class="c_v">Degeneres pietate velut natosque coronat.</p>
<p class="c_v">Mox, ubi sublimes speculantur sedis ovile</p>
<p class="c_n">10</p><p class="vv">Pastoris virgam divino velle timore</p>
<p class="c_v">Ferre, tument pompis impinguatique reflectunt</p>
<p class="c_v">In promotores quod lamentabile coram</p>
<p class="c_v">Est calces, ridentque capud venerabile Romam</p>
<p class="c_v">Orbis, et in verbis deludunt dico dolosis.</p>
<p class="c_n">15</p><p class="vv">"Respice nunc, fili" - sic fari visaque sedes -</p>
<p class="c_v">Mox micchi tres dominos vidisti nonne sedentes</p>
<p class="c_v">Exuriente, siti torrenti, deficiente</p>
<p class="c_v">Ac languente, feris spoliata sepe tyrannis,</p>
<p class="c_v">Carcere predonum posita? Quis de tribus urbe</p>
<p class="c_n">20</p><p class="vv">Unus adhuc, nisi fors simulans, compassus amaris</p>
<p class="c_v">Est Rome curis, quis dixit "Eamus, ovilis</p>
<p class="c_v">Vox quia languentis queritur presensque requirit</p>
<p class="c_v">Officium medicumque suum?" Scio quid properatur,</p>
<p class="c_v">Fallaci quid iure more iam sentio motum:</p>
<p class="c_n">25</p><p class="vv">Iudicis etterni iam pro mercede furorem.</p>
<p class="c_v">"Urbs mea - Christus ait - sacro de sanguine fuso</p>
<p class="c_v">Martiribus sacrata, iacet velut orba relicta:</p>
<p class="c_v">Urbs mea, Roma, caret nunc lumine frontis utroque,</p>
<p class="c_v">Urbs mea querit opem, lumen longeque moratur</p>
<p class="c_n">30</p><p class="vv">Dextrum, nec patitur quod cedat tetra sinistri</p>
<p class="c_v">Nox. Eat ipse citus nunc absque vicarius ulla</p>
<p class="c_v">(Mando) mora; semper nocuit dilatio quando</p>
<p class="c_v">Auxilii re languor eget, vel porta parata.</p>
<p class="c_v">Mando citus pergat nunc absque pavoris inanis,</p>
<p class="c_n">35</p><p class="vv">Mando, mora: Petrus cruce non dubitavit in Urbe</p>
<p class="c_v">Ipse mori, modo sede timent hii delitiosi</p>
<p class="c_v">Quos sic ditavi, quos ad mea sceptra locavi,</p>
<p class="c_v">In Roma residere mea, que libera colla</p>
<p class="c_v">Semper habet, quam regna timent ex nomine solo,</p>
<p class="c_n">40</p><p class="vv">Nec placet antiqua servos iuga vilia flentes</p>
<p class="c_v">Libertate frui. Tecum pecus istud iniqua</p>
<p class="c_v">Prorsus avaritia vindictam &lt;iam&gt; micchi reddam</p>
<p class="c_v">Ultor ego. Statuunt contra mea legis inique</p>
<p class="c_v">Iussa sue, plebeia secus nunc castra sequentes.</p>
<p class="c_n">45</p><p class="vv">Signa fuge nullos unquam latura triumphos,</p>
<p class="c_v">O proba militia fugiens mea proicit arma!</p>
<p class="c_v">Consulibus dabo quippe suis. Audite ruborem,</p>
<p class="c_v">Christicole, sperate fide, servetis amorem</p>
<p class="c_v">Pro vestra qui Marte ducis pugnare salute</p>
<p class="c_n">50</p><p class="vv">Et voluit vicitque ferum crucis arte draconem</p>
<p class="c_v">Non pia frangatur exemplis tempore virtus</p>
<p class="c_v">Turpibus hoc modico: modicum sperate, beati</p>
<p class="c_v">Mox eritis; Rome reddetur gloria, quantum-</p>
<p class="c_v">Cumque gerant hostes ostacula perfida vestri".</p>
<p class="c_n">55</p><p class="vv">Sic ego nuper eum sedes audisse recordor</p>
<p class="c_v">In trono cernendo suo, mea mitis ymago.</p>
<p class="c_v">Ad lamenta querens redeo mea: cur cathedralis</p>
<p class="c_v">Vilet ymago domus, fusoque cruore sacratis</p>
<p class="c_v">Cultus abest stationis, habet nec candor honorem</p>
<p class="c_n">60</p><p class="vv">Virgineus? Nusquam fit confessoribus Urbis</p>
<p class="c_v">Nunc honor aut solite laudis reverentia digna.</p>
<p class="c_v">Non absente sonat populus pastore fidelis</p>
<p class="c_v">Letanti cum voce, dolet vacuamque videre</p>
<p class="c_v">Suspirat Romam, quam vidit plebe frequentem</p>
<p class="c_n">65</p><p class="vv">Et saltem replere aliquas, si non datur ultra,</p>
<p class="c_v">Gente proba Christi regiones: sicne superbe</p>
<p class="c_v">Spernunt quam similem micchi rex formavit et horrent?</p>
<p class="c_v">Qui spernunt illam, me spernunt, atque sedentem</p>
<p class="c_v">In trono sprevere meo qui condidit ipsam.</p>
<p class="c_n">70</p><p class="vv">Scribe quidem - mox tronus ait - nunc visa, deinde</p>
<p class="c_v">Regi cuncta meo referes conscripta Roberto,</p>
<p class="c_v">Italie genito, docto invictoque fideli,</p>
<p class="c_v">Promerito mundus quod haberet eumque monarcham</p>
<p class="c_v">Imperiumque hominum, sua nam mage proxima sedes</p>
<p class="c_n">75</p><p class="vv">Et regnum graviora gerit certamina mentis</p>
<p class="c_v">Et curas: tot sunt nova provenientia casu.</p>
<p class="blank">&nbsp;</p>
<p class="c_t">3a.</p>
<p class="c_v">Hah, Deus, en fari nequeo sine te meditari:</p>
<p class="c_v">Ergo precor nosse, sicut das, optime, posse,</p>
<p class="c_v">Deque tuo trono concedas dicere dono.</p>
<p class="c_v">Gloria, laus et honor tibi sit, quam dicere conor.</p>
<p class="c_n">5</p><p class="vv">Vera loqui dones, dicam si lucida pones.</p>
<p class="c_v">Sicut das esse, da nulli propter obesse:</p>
<p class="c_v">Hec ea verba Pater, ac impetret hoc pia Mater.</p>
<p class="blank">&nbsp;</p>
<p class="c_t">3b.</p>
<p class="c_v">Celis o grati sancti iam sede locati,</p>
<p class="c_v">Queso, rogate, sati de semine dante, beati</p>
<p class="c_v">Gratia quod prebet, que nulli debita debet,</p>
<p class="c_v">Vos quia divinam personam cernere trinam</p>
<p class="c_n">5</p><p class="vv">Credo deitatem solam simul et bonitatem.</p>
<p class="c_v">Est, prout oretis pro me, decus hocque iuvetis;</p>
<p class="c_v">Vestrum nam cupitis opus hoc sine flamine litis.</p>
<p class="blank">&nbsp;</p>
<p class="c_t">3c.</p>
<p class="c_v">Sedis ymago Dei simplex et norma diei,</p>
<p class="c_v">Dic vice, queso, mei divine fas faciei:</p>
<p class="c_v">Postquam primus homo, gustato crimine pomo,</p>
<p class="c_v">Nos genus humanum fecit de sorde profanum,</p>
<p class="c_n">5</p><p class="vv">Et dum sordemus nunquam bona vera videmus,</p>
<p class="c_v">Nos infecta caro permictit cernere raro</p>
<p class="c_v">Per speculum puram veri tectique figuram.</p>
<p class="c_v">Dic tu nunc, sedes, quam celica continet edes,</p>
<p class="c_v">Fac ego nunc essem quam poscis noscere messem.</p>
<p class="c_n">10</p><p class="vv">"In me maiestas sedet et virtutis honestas,</p>
<p class="c_v">Summum quippe bonum vivens et vivere donum</p>
<p class="c_v">Donans, ipse sator Deus omnipotensque creator</p>
<p class="c_v">Rerum cunctarum, pastor, dux, rex animarum".</p>
<p class="blank">&nbsp;</p>
<p class="c_t">3d.</p>
<p class="c_v">Fons Deus est lucis que monstrat iterque caducis,</p>
<p class="c_v">Spemque metu pressis et vires pondere fessis.</p>
<p class="c_v">Esse Dei cernunt humiles qui culmina spernunt,</p>
<p class="c_v">Nec sunt elati mundo vitiisque rotati.</p>
<p class="c_n">5</p><p class="vv">Mox, cum purgati sunt celi sede locati</p>
<p class="c_v">Angelici cetus facie, qua vivere letus</p>
<p class="c_v">Quisque potest horum, cernunt fontemque bonorum</p>
<p class="c_v">Ad faciem, manat de quo quod corpora sanat</p>
<p class="c_v">Ac animas mundat de quo vel quicquid habundat:</p>
<p class="c_n">10</p><p class="vv">Exit virtutis ros ac alimenta salutis.</p>
<p class="c_v">Hac rerum vita vivunt animalia trita.</p>
<p class="c_v">Hec sunt esse Dei fera crimina: plebs aciei</p>
<p class="c_v">Hostilis, claudens animam, ne sit nimis audens,</p>
<p class="c_v">Carcere terreno, multa formidine pleno.</p>
<p class="blank">&nbsp;</p>
<p class="c_t">3e.</p>
<p class="c_v">Credant heredes - inquit tunc celica sedes -</p>
<p class="c_v">Hac a parte cadunt nimio qui pondere vadunt:</p>
<p class="c_v">Milia stulta decem cupientia volvere fecem.</p>
<p class="c_v">Divus flans ignis, Deus est hic lumine dignis:</p>
<p class="c_n">5</p><p class="vv">Cuncta movet stabilis Deus est iuvenisque senilis</p>
<p class="c_v">Qui non mutatur, opus omne per huncque rotatur;</p>
<p class="c_v">Dat vitam rebus, per quem fert lumina Phebus:</p>
<p class="c_v">Ista labuntur quibus haud adversa feruntur.</p>
<p class="c_v">Pacifice mille sic cessit tempore Sille.</p>
<p class="c_n">10</p><p class="vv">Hec sedes censet ne quisquam noxia penset.</p>
<p class="blank">&nbsp;</p>
<p class="c_t">3f.</p>
<p class="c_v">Detur ut alma salus, hec regi signa Roberto,</p>
<p class="c_v">Sunt hic, et malus ratis eius stet sibi certo</p>
<p class="c_v">Ad memorem curam, sic designando figuram.</p>
<p class="blank">&nbsp;</p>
<p class="c_t">3g.</p>
<p class="c_v">Ut recolant sedem quam Petri fixit et edem</p>
<p class="c_v">Ecclesie, signa solio stant ista benigna</p>
<p class="c_v">Divino, laudem que dent sternentia fraudem.</p>
<p class="blank">&nbsp;</p>
<p class="c_t">3h.</p>
<p class="c_v">Iudicis ante pedes cuius stat subdita sedes</p>
<p class="c_v">Reges curvantur cunctique viri venerantur</p>
<p class="c_v">Et, genibus flexi, qui non sunt crimine nexi</p>
<p class="c_v">Aut heresumque neci non sunt habiti neque ceci;</p>
<p class="c_n">5</p><p class="vv">Nec bonitate carent eius sibi qui bene parent.</p>
<p class="c_v">Exemplar generans, ut quilibet, agmina sperans</p>
<p class="c_v">Celica luce mera, corpus domet arte severa,</p>
<p class="c_v">Armet tam festis animam quam rebus honestis:</p>
<p class="c_v">Elatos celo deiecit eo quoque telo.</p>
<p class="c_n">10</p><p class="vv">Turgida corda viri censet reprimendo feriri.</p>
<p class="c_v">Hec humiles donis invitat dans rationis.</p>
<p class="c_v">Dogma pium lentis rapitur, polus a violentis,</p>
<p class="c_v">Corde datur mundis videant ut tecta profundi.</p>
<p class="c_v">Celis, atque Deum capientes Marte tropheum,</p>
<p class="c_n">15</p><p class="vv">Post figunt gumphum qui carpit fine triumphum.</p>
<p class="blank">&nbsp;</p>
<p class="c_t">3i.</p>
<p class="c_v">Hic oriendo fides surgit, quam sive relides</p>
<p class="c_v">Aut ipsam rides, operum non robore fides.</p>
<p class="c_v">Spes hic certa boni firmatur que rationi</p>
<p class="c_v">Heret, dum fatur quod vera lege probatur.</p>
<p class="c_n">5</p><p class="vv">Nascitur hinc carus qui fervet amor, nec amarus</p>
<p class="c_v">Est cuiquam certe, quia cunctos zelat aperte.</p>
<p class="c_v">Stant infelici pressura post inimici:</p>
<p class="c_v">Qui vincit bellum calcat de iure scabellum.</p>
<p class="blank">&nbsp;</p>
<p class="c_t">4.</p>
<p class="c_v">Nunc precor audiri: sapientia diva propinat</p>
<p class="c_v">Que loquar: ipsa sinat fari verbisque poliri.</p>
<p class="c_v">Res ego narrabo que sentio, nunc sua sedes</p>
<p class="c_v">Cuius vult edes. Que dogmata mira parabo!</p>
<p class="c_n">5</p><p class="vv">Quamvis describi nequeat divina potestas,</p>
<p class="c_v">Vel sua maiestas, possunt signacula scribi.</p>
<p class="c_v">Deficit indago cupiens reperire medullam</p>
<p class="c_v">Vel credens ullam vidisse Dei vel ymago:</p>
<p class="c_v">Nam licet ex certis causis sua picta figura</p>
<p class="c_n">10</p><p class="vv">Cernitur et pura fidei ratione repertis,</p>
<p class="c_v">Non tamen est factor rerum Deus esse putandus,</p>
<p class="c_v">Et formis dandus humanis previus actor.</p>
<p class="c_v">Ipse Deus tali non est spectabilis arte</p>
<p class="c_v">Formarum parte quanquam, nec ymagine quali.</p>
<p class="c_n">15</p><p class="vv">Aures mortales se fors sentire fatentur,</p>
<p class="c_v">Aut nares rentur olfatu, vel fore quales</p>
<p class="c_v">Dentes gustasse censentur in ore sapores,</p>
<p class="c_v">Vel similes mores quos forte manus inarasse.</p>
<p class="c_v">Non Deus est aliqua mortalis ymagine mensus</p>
<p class="c_n">20</p><p class="vv">Aut hominum census trutina, que fallit iniqua</p>
<p class="c_v">Hec repeto, repetam varie, dictante magistra,</p>
<p class="c_v">Cuius sunt sistra summam penetrantia metam.</p>
<p class="c_v">Sunt nunc doctores qui se nescire videntur</p>
<p class="c_v">Et quod scructentur celi res interiores</p>
<p class="c_n">25</p><p class="vv">Se censent; errant aliqui fulgore superbi</p>
<p class="c_v">Non veri verbi gustu. Tenebras, rogo, verrant!</p>
<p class="c_v">Inflat scriptura, quam non cepere benigne;</p>
<p class="c_v">Hec non indigne recipi vult sacra figura;</p>
<p class="c_v">Hoc sacramentum divine vult pietatis</p>
<p class="c_n">30</p><p class="vv">Summi purgatis fore proque salute retentum,</p>
<p class="c_v">Non habitare volens in corpore crimine presso,</p>
<p class="c_v">Et rectis fesso studiis consistere nolens.</p>
<p class="c_v">Eligit hoc humiles mundo cordisque nitore</p>
<p class="c_v">Pollentes, ore non vano, non pueriles,</p>
<p class="c_n">35</p><p class="vv">Non fictos, duplices, falsos et mente dolosos,</p>
<p class="c_v">Set vult formosos animabus. Quid sibi dices,</p>
<p class="c_v">Tu qui vis, credens, hominum temptare supernam</p>
<p class="c_v">Luminis etternam lucem? Te crimine ledens,</p>
<p class="c_v">Excludis lumen mentis, genitam bonitatis</p>
<p class="c_n">40</p><p class="vv">Dotem, quam gratis donavit sistere numen.</p>
<p class="c_v">Hec loquor insanis, ut nolint vivere stulte,</p>
<p class="c_v">Cum possunt culte vel se purgare. Profanis</p>
<p class="c_v">Dat spatium pietas, pereant ut crimina dira</p>
<p class="c_v">Luce Dei mira, qua fit reparabilis etas.</p>
<p class="c_n">45</p><p class="vv">Ergo Deus totis optabilis est et amandus</p>
<p class="c_v">Viribus, ornandus cum laudibus undique motis,</p>
<p class="c_v">Eius maiestas, virtus, sapientia, numen,</p>
<p class="c_v">Gloria, fons, flumen bonitatis et omnis honestas.</p>
<p class="c_v">Primum, non visus mortalibus, ille supernus</p>
<p class="c_n">50</p><p class="vv">Nunc ferat etternus que fons sibi dat Paradisus,</p>
<p class="c_v">Nec secreta Dei, sibi que sunt cognita soli,</p>
<p class="c_v">Terrene moli presummat ferre diei.</p>
<p class="c_v">Ipse dies lucis Deus est, nec pondere tangi</p>
<p class="c_v">Debet, quod frangi solet ex errore caducis.</p>
<p class="c_n">55</p><p class="vv">Hec Paradisus habet, que cor nequit ecce putare:</p>
<p class="c_v">Dicat is et quare sua nunquam gloria tabet.</p>
<p class="c_v">"En ego" tunc inquit Paradisus, nobilis edes,</p>
<p class="c_v">Vera Dei sedes, ubi non te sancta relinquit</p>
<p class="c_v">Absque suis donis, docet ut speculum rationis,</p>
<p class="c_n">60</p><p class="vv">Plenum nempe bonis doctrinis, lumen agonis</p>
<p class="c_v">Cum quo pugnare debent qui numen amare</p>
<p class="c_v">Rite sciunt care bonitatis seque piare -</p>
<p class="c_v">"Sum regnum plenum dapibus, vitalis amenum</p>
<p class="c_v">Lucis, vita senum requies etternaque, frenum</p>
<p class="c_n">65</p><p class="vv">Imperium morum, qui gaudia servo bonorum,</p>
<p class="c_v">Quem Factor florum replevit fructibus horum,</p>
<p class="c_v">Ortus virtutum, pratum bona pascua tutum,</p>
<p class="c_v">Cellaque plena mero dulcoris, lumine vero:</p>
<p class="c_v">Nil plus vel quero vel prestolor fore sero.</p>
<p class="c_n">70</p><p class="vv">Hec micchi donavit qui me, qui cuncta creavit,</p>
<p class="c_v">Qui quos salvavit et me super astra locavit:</p>
<p class="c_v">Perpetis etatem regni dedit et bonitatem,</p>
<p class="c_v">Nec dedit estatem mutandam, set paritatem</p>
<p class="c_v">His quibus est esse quod non valet inde deesse.</p>
<p class="c_n">75</p><p class="vv">Non tamen in donis equavit eas rationis</p>
<p class="c_v">Aut in personis animarum. Ius dictionis</p>
<p class="c_v">Est quibus indago veri que sunt, et ymago</p>
<p class="c_v">Vite farrago crescendi facta propago".</p>
<p class="blank">&nbsp;</p>
<p class="c_t">5a.</p>
<p class="c_v">Sum quia pictura Paradisi facta figura</p>
<p class="c_v">Etterni, dico quod prosint hec inimico,</p>
<p class="c_v">Si vult salvari, si vult sapiensque probari.</p>
<p class="c_v">Non tamen ingratis valeo, nec sum reprobatis</p>
<p class="c_n">5</p><p class="vv">Utilis: ergo satis placeo cum pace locatis.</p>
<p class="c_v">Non huc ignari veniunt diri vel avari,</p>
<p class="c_v">Nam mea natura non vult nisi corpora pura,</p>
<p class="c_v">Et fore postico Dominus letatur aprico.</p>
<p class="c_v">Vult fecit quales homines is vivere tales,</p>
<p class="c_n">10</p><p class="vv">Non vult rivales, non ut lupus exitiales.</p>
<p class="c_v">Ambo rogando Deum faciunt in fine tropheum,</p>
<p class="c_v">Ambo nec oblique: Deus est qui regnat ubique.</p>
<p class="blank">&nbsp;</p>
<p class="c_t">5b.</p>
<p class="c_v">Gratia precedens rerum largissima datrix,</p>
<p class="c_v">Sicut lux edens, cunctarum prima creatrix.</p>
<p class="blank">&nbsp;</p>
<p class="c_t">5c.</p>
<p class="c_v">Exemplum superi Paradisi defero veri,</p>
<p class="c_v">Pomis sum plenus, ego sum spatiosus, amenus:</p>
<p class="c_v">Est tamen inmensus is, sum metis ego census.</p>
<p class="blank">&nbsp;</p>
<p class="c_t">5d.</p>
<p class="c_v">Iudicis etterni vox per quam singula cerni</p>
<p class="c_v">Debent, sic inquit prope, mundum quando relinquit:</p>
<p class="c_v">"Gratia stat vere, quam sic volo nempe manere,</p>
<p class="c_v">Donec finire mundum volo iure venire,</p>
<p class="c_n">5</p><p class="vv">Donec sit finis mundo labente ruinis".</p>
<p class="c_v">Vivimus invisi dapibus saturi Paradisi:</p>
<p class="c_v">Non hec oramus, set ubique Deum quod amamus</p>
<p class="c_v">Numen, qui lumen dat cunctis datque cacumen,</p>
<p class="blank">&nbsp;</p>
<p class="c_t">5e.</p>
<p class="c_v">Gratia lexque sequens que docet optima iussa</p>
<p class="c_v">Per que culpa frequens est penis iure recussa,</p>
<p class="blank">&nbsp;</p>
<p class="c_t">5f.</p>
<p class="c_v">Raptus nam placui deitati iusta volendo,</p>
<p class="c_v">Sicque diuque fui, divinum velle colendo.</p>
<p class="c_v">Henoc cur placui? Non est acceptio nostro</p>
<p class="c_v">Hec Domino, volui bene vivere ius sine rostro.</p>
<p class="blank">&nbsp;</p>
<p class="c_t">5g.</p>
<p class="c_v">O fera que mortem cum nube scientia tristi</p>
<p class="c_v">Humano sortem generi miseramque dedisti.</p>
<p class="blank">&nbsp;</p>
<p class="c_t">5h.</p>
<p class="c_v">Est comes hec operum sotialis, amica fidelis:</p>
<p class="c_v">Hec dat opus verum, quia collocat agmina celis.</p>
<p class="blank">&nbsp;</p>
<p class="c_t">5i.</p>
<p class="c_v">Ecce en hic Helyam qui sum portatus ab igne</p>
<p class="c_v">Currus, Messiam predixi surgere digne.</p>
<p class="blank">&nbsp;</p>
<p class="c_t">5l.</p>
<p class="c_v">Arbor fit mortis prave gustatio sortis,</p>
<p class="c_v">Post hec, fit fortis ut robur in orbe cohortis.</p>
<p class="blank">&nbsp;</p>
<p class="c_t">5m.</p>
<p class="c_v">Hoc pomum vite manet hic sine crimine, lite</p>
<p class="c_v">Et sine sorde, dator vite, vite generator,</p>
<p class="c_v">Vite salvator, vite primum reparator:</p>
<p class="c_v">In medium visum, cognoscimus hic Paradisum.</p>
<p class="blank">&nbsp;</p>
<p class="c_t">5n.</p>
<p class="c_v">Hoc plenum roris fertur bonitate saporis.</p>
<p class="blank">&nbsp;</p>
<p class="c_t">6.</p>
<p class="c_v">O devoti atque noti Deo, qui, est veritas,</p>
<p class="c_v">Amatores, servatores eius, qui est karitas,</p>
<p class="c_v">Recolatis cur portatis divinam ymaginem</p>
<p class="c_v">Et tenetis suis metis et similitudinem.</p>
<p class="c_n">5</p><p class="vv">Nicchil valet que non calet ignis superficies;</p>
<p class="c_v">Non armata corde, strata leviter est acies.</p>
<p class="c_v">Si quis claudit os, cum audit divinam blasfemiam</p>
<p class="c_v">Vel absconsum fert responsum, incidit infamiam,</p>
<p class="c_v">Nam tacere tunc est vere maximum periculum,</p>
<p class="c_n">10</p><p class="vv">Cum delere vult quis de re aliquem articulum:</p>
<p class="c_v">Fides nostra res est rostra que fugit nocentia</p>
<p class="c_v">Veritati Dei nati quamvis displicentia.</p>
<p class="c_v">Qui amare novit care suum corde principem</p>
<p class="c_v">Fidem Dei servet ei puram, veram, simplicem,</p>
<p class="c_n">15</p><p class="vv">Corde prius fidem pius incorruptam teneat,</p>
<p class="c_v">Et cum ore sive more operum post doceat</p>
<p class="c_v">Qui peccatum ne patratum sit si quis non impedit,</p>
<p class="c_v">Peccat idem secum quidem non agens quod expedit.</p>
<p class="c_v">Non debere quem nocere cuiquam precipitur</p>
<p class="c_n">20</p><p class="vv">Et amare ac iuvare cuique iniungitur;</p>
<p class="c_v">Prohibere ne severe quis tractet iustitiam</p>
<p class="c_v">Et sincere retinere secum innocentiam.</p>
<p class="c_v">Detractores vel doctores qui ledunt peritiam</p>
<p class="c_v">Reprobari debent: rari sunt qui servant gratiam.</p>
<p class="c_n">25</p><p class="vv">Quales stulti extant multi docentes que nesciunt,</p>
<p class="c_v">Et secreta indiscreta lingua falsa faciunt:</p>
<p class="c_v">Cur sanctorum quis virorum minuit iudicio</p>
<p class="c_v">Visionem, rationem non servat officio.</p>
<p class="c_v">Vident Deum qui tropheum sumpserunt de vitiis</p>
<p class="c_n">30</p><p class="vv">Et sciuntur quod fruuntur celorum delitiis.</p>
<p class="c_v">Sedes Dei faciei sunt sanctorum anime:</p>
<p class="c_v">Vident viri vultus miri lumen, sicut femine,</p>
<p class="c_v">Et felici sunt amici cum beatitudine.</p>
<p class="c_v">Nam confisi sunt et visi celi altitudine</p>
<p class="c_n">35</p><p class="vv">Qui steterunt et vicerunt mundum spe diutina.</p>
<p class="c_v">Qui mensurat rem que durat in divina trutina</p>
<p class="c_v">Nunc nec scitur nec sentitur aliquo spiramine.</p>
<p class="c_v">Potest falli casu valli quod est absque lumine.</p>
<p class="c_v">Dimictantur et cernantur archana consilio.</p>
<p class="c_n">40</p><p class="vv">Que non eget, nullus neget cuiusquam auxilio.</p>
<p class="c_v">Maiestatis que formatis a se donat gloriam,</p>
<p class="c_v">Sicut dedit qui concedit quibus vult victoriam;</p>
<p class="c_v">At vorago qua ymago est sedis non credita</p>
<p class="c_v">Voret guerram per quam terram ferit, dum est tradita.</p>
<p class="blank">&nbsp;</p>
<p class="c_t">7.</p>
<p class="c_v">Ego sedes, Dei edes et factura, video</p>
<p class="c_v">Quod pugillo sto in illo regis quem substineo:</p>
<p class="c_v">Res miranda, veneranda est quam dicam nimium,</p>
<p class="c_v">Set credenda et tenenda firma fide cordium.</p>
<p class="c_n">5</p><p class="vv">Sessor meus, summus Deus, extat super omnia</p>
<p class="c_v">Non elatus, set placatus cum dulcora venia;</p>
<p class="c_v">Subter cuncta: portans uncta hec benivolentia</p>
<p class="c_v">Et non pressus neque fessus est impatientia;</p>
<p class="c_v">Non inclusus nec intrusus sic est intra omnia,</p>
<p class="c_n">10</p><p class="vv">Vota cernens, facta spernens malaque consilia;</p>
<p class="c_v">Non exclusus aut delusus est hic extra singula,</p>
<p class="c_v">Stringens almo suo palmo adhuc acta saecula:</p>
<p class="c_v">Et futura sunt factura eius ut preterita:</p>
<p class="c_v">Res presentes tam absentes habet ut nunc edita.</p>
<p class="c_n">15</p><p class="vv">Circum rerum orbem verum ipse lumen residet,</p>
<p class="c_v">Non confusam nec contusam macchinam nam possidet.</p>
<p class="c_v">O felices viri vices qui tales intelligunt,</p>
<p class="c_v">Si servire ipsi mire luci nunquam negligunt.</p>
<p class="c_v">Altitudo, fortitudo lux et sapientia</p>
<p class="c_n">20</p><p class="vv">Dico Dei rerum mei et summa scientia,</p>
<p class="c_v">Bonitatis, pietatis, et eius immensitas,</p>
<p class="c_v">Qui est via, vita pia et etterna veritas,</p>
<p class="c_v">Non mensura vel censura est tractanda hominum,</p>
<p class="c_v">Corporali dum in tali habent carne terminum.</p>
<p class="c_n">25</p><p class="vv">Nam falluntur, decernuntur dum celi iudicio</p>
<p class="c_v">Vel res horum qui sanctorum sunt iam de collegio,</p>
<p class="c_v">Tam humano suo vano, quam dolo demonii.</p>
<p class="c_v">Mensurare vel narrare homo patrimonii</p>
<p class="c_v">Nescit Dei bona mei, carne vivens penitus,</p>
<p class="c_n">30</p><p class="vv">Ni quos donat et coronat vel concedit celitus.</p>
<p class="c_v">Nam revelat sanctus celat que pravos Paraclitus,</p>
<p class="c_v">Qui personis dignis donis indicat divinitus,</p>
<p class="c_v">Viris puris non functuris male beneficio.</p>
<p class="c_v">Nam secreta vult quieta mente in officio</p>
<p class="c_n">35</p><p class="vv">Dei data et fundata humili proposito</p>
<p class="c_v">Collocare, conmendare pro frugi deposito,</p>
<p class="c_v">At superbos et acerbos fugit, licet divites</p>
<p class="c_v">Facultatum. Dogma datum fert quandoque palmites</p>
<p class="c_v">Atque fructus plenos fluctus et malivolentia.</p>
<p class="c_n">40</p><p class="vv">Set in illis non stat villis Dei sapientia</p>
<p class="c_v">Que benignos facit dignos hac intelligentia,</p>
<p class="c_v">Non ingratos non fuscatos tetra negligentia.</p>
<p class="c_v">Teneatis ergo gratis data vobis munera,</p>
<p class="c_v">Dei dire, queso, ire ne temptetis vulnera.</p>
<p class="blank">&nbsp;</p>
<p class="c_t">8.</p>
<p class="c_v">Fons divini boni cuiusque dat doni virtutem,</p>
<p class="c_v">Neque plus nec minus cuiusquam scit sinus salutem.</p>
<p class="c_v">A natura dico, cuius omnis vico comunis.</p>
<p class="c_v">Pauper pro amico neque pro mendico in cunis</p>
<p class="c_n">5</p><p class="vv">Habetur, si verus est vir et sincerus amator.</p>
<p class="c_v">Sic Deus fundator est et consolator creator,</p>
<p class="c_v">Set Deus iratus et totus turbatus est visus,</p>
<p class="c_v">Quando stat peccator totus desperator, divisus</p>
<p class="c_v">Dei bonitate sua gravitate culparum.</p>
<p class="c_n">10</p><p class="vv">Desperationes habent nationes ferarum:</p>
<p class="c_v">Una propter onus cuius sibi sonus est ortus;</p>
<p class="c_v">Hic necem minatur neque consolatur ut portus,</p>
<p class="c_v">Nisi sit in luto seque involuto letatur;</p>
<p class="c_v">Quedam ens plus ceca, mortis false teca, dampnatur,</p>
<p class="c_n">15</p><p class="vv">Heresis vocata, falsis obstinata doctrinis:</p>
<p class="c_v">Ista declarari non vult nec sanari ruinis:</p>
<p class="c_v">Quedam temeratis sensibus plus satis se necat;</p>
<p class="c_v">Ista sibi letum dat putansque metum, tunc secat:</p>
<p class="c_v">Non videt maiorem futurum dolorem post mortem.</p>
<p class="c_n">20</p><p class="vv">Tales desperati post hanc cruciati per sortem.</p>
<p class="c_v">Hii salvantur certi qui cavent experti furorem,</p>
<p class="c_v">Vitant et caverne humiles inferne ardorem,</p>
<p class="c_v">Nec incurrunt casum fraudibus in vasum dolosis</p>
<p class="c_v">Nec in parte feram caudata cimeram squamosis.</p>
<p class="c_n">25</p><p class="vv">Nam meridiani demonis prophani non rursus</p>
<p class="c_v">Cito evadendi vim habent et flendi recursus.</p>
<p class="c_v">Sunt faciliores casus et minores qui restant.</p>
<p class="c_v">Omnes tamen mentem reddentes gementem molestant.</p>
<p class="blank">&nbsp;</p>
<p class="c_t">9.</p>
<p class="c_v">Nunc ad Dei laudem mei verto vela</p>
<p class="c_v">Cum querela, qui est portus optimus.</p>
<p class="c_v">Deus bonum summum sonum dat amandi,</p>
<p class="c_v">Se optandi desiderantissimus</p>
<p class="c_n">5</p><p class="vv">Toto corde, sine sorde, mente pura,</p>
<p class="c_v">Tota cura. Qui es rex purissimus,</p>
<p class="c_v">Cur mortales vivunt quales nata bruta</p>
<p class="c_v">Culpis tuta, cum tu sis doctissimus?</p>
<p class="c_v">Sine Deo quisque meo vivit homo</p>
<p class="c_n">10</p><p class="vv">Mortis domo et fece fedissimus.</p>
<p class="c_v">Sine Dei lege, rei ceci manent,</p>
<p class="c_v">Fumo vanent, ut est is vanissimus</p>
<p class="c_v">Non adorans Deum, plorans est in penis</p>
<p class="c_v">Et catenis, ut meretur pessimus.</p>
<p class="c_n">15</p><p class="vv">Cur tam stulti vivunt multi sine duce</p>
<p class="c_v">Deo, luce cum sit fulgentissimus?</p>
<p class="c_v">Ipsam vitam infinitam cur non petunt?</p>
<p class="c_v">Quam spem metunt? Nam est rex ditissimus,</p>
<p class="c_v">Tam vitandi quam curandi mala facta</p>
<p class="c_n">20</p><p class="vv">Iura fracta doctor est cautissimus,</p>
<p class="c_v">Et celorum et bonorum acquirendi</p>
<p class="c_v">Vis videndi donator largissimus.</p>
<p class="c_v">Deum esse ac preesse cunctis rebus</p>
<p class="c_v">Et diebus, magnus scit et minimus.</p>
<p class="c_n">25</p><p class="vv">Collaudetur et ametur semper Deus</p>
<p class="c_v">Ergo meus, omnium altissimus,</p>
<p class="c_v">In etternum quod Infernum dat malignis,</p>
<p class="c_v">Locum ignis, ubi rex nequissimus.</p>
<p class="c_v">Suis servis dat vim nervis, Paradisum,</p>
<p class="c_n">30</p><p class="vv">Et se visum, qui est sol clarissimus. Amen.</p>
<p class="blank">&nbsp;</p>
<p class="c_t">10.</p>
<p class="c_v">Ad laudem sedis Domini,</p>
<p class="c_v">Ut plena suo nomini</p>
<p class="c_v">Referatur, victoria</p>
<p class="c_v">Dicatur atque gloria.</p>
<p class="c_n">5</p><p class="vv">Celi cum sede concinant,</p>
<p class="c_v">Nec elementa desinant;</p>
<p class="c_v">Pangant aves dulcissime,</p>
<p class="c_v">Ut solent suavissime.</p>
<p class="c_v">Muta dent animalia</p>
<p class="c_n">10</p><p class="vv">Preconia, per qualia</p>
<p class="c_v">Intelligatur gratia,</p>
<p class="c_v">Per quam fit reverentia.</p>
<p class="c_v">Pisces et cete grandia</p>
<p class="c_v">Hynnos dicant, et gaudia</p>
<p class="c_n">15</p><p class="vv">Cantent flores et arbores,</p>
<p class="c_v">Ut docent docti rethores.</p>
<p class="c_v">Flamma cum nive, glacies,</p>
<p class="c_v">Bruma, vento rum acies</p>
<p class="c_v">Et procellarum spiritus,</p>
<p class="c_n">20</p><p class="vv">Omnis rerum exercitus.</p>
<p class="c_v">Resurgant laudem mortui</p>
<p class="c_v">Ut referant, et cernui</p>
<p class="c_v">Stent et de dono stupidi</p>
<p class="c_v">Quod revixere rapidi.</p>
<p class="c_n">25</p><p class="vv">Sol, luna dicant: "Domine"</p>
<p class="c_v">Et stelle "tuo nomine</p>
<p class="c_v">Pleni sunt celi, maria</p>
<p class="c_v">Tellus et aer: gloria!"</p>
<p class="c_v">Qui sedes in altissimo</p>
<p class="c_n">30</p><p class="vv">Et solio clarissimo,</p>
<p class="c_v">Suscipe que dant opera.</p>
<p class="c_v">Et que creasti genera.</p>
<p class="c_v">Preconia cum laudibus,</p>
<p class="c_v">Solempnia cum cantibus,</p>
<p class="c_n">35</p><p class="vv">Qui regnas celi specula,</p>
<p class="c_v">Nunc et per cuncta secula. Amen.</p>
<p class="blank">&nbsp;</p>
<p class="c_t">11.</p>
<p class="c_v">Sedes laudetur iugiter divina</p>
<p class="c_v">Ad cuius laudem tu, Deus, inclina</p>
<p class="c_v">Aures clementer, tu stella marina,</p>
<p class="c_v">Rerum plasmator.</p>
<p class="c_n">5</p><p class="vv">Hec sancta sedes speculum pretorum,</p>
<p class="c_v">Per quam fit cedes transfuga malorum,</p>
<p class="c_v">Ne celi edes sit hospes raptorum</p>
<p class="c_v">Vel receptator.</p>
<p class="c_v">Speculantur ea candidati corde,</p>
<p class="c_n">10</p><p class="vv">Fruuntur ea vacuati sorde;</p>
<p class="c_v">Quam plebis dea fragilis, tu morde,</p>
<p class="c_v">Fecis amator.</p>
<p class="c_v">Sedem celestem diligunt amici</p>
<p class="c_v">Utentes vestem tempore felici,</p>
<p class="c_n">15</p><p class="vv">Per cuius testem fiunt inimici</p>
<p class="c_v">Litis dampnator.</p>
<p class="c_v">Ipsa, piorum generosa mater,</p>
<p class="c_v">Fovet languorum curatorem, frater</p>
<p class="c_v">Effectus morum, qui pius est pater</p>
<p class="c_n">20</p><p class="vv">Ac educator.</p>
<p class="c_v">Manat ab illa iustitie lumen;</p>
<p class="c_v">Dives est villa quam divinum flumen</p>
<p class="c_v">Rigat argilla, qua datur cacumen</p>
<p class="c_v">Quo fit turbator.</p>
<p class="c_n">25</p><p class="vv">Villa donorum multiplex est Dei,</p>
<p class="c_v">Argilla quorum fex materiei</p>
<p class="c_v">Est metallorum, qua veniunt rei</p>
<p class="c_v">Ut flat temptator.</p>
<p class="c_v">Draco perversus radios amoris</p>
<p class="c_n">30</p><p class="vv">Suos demersus in hennam doloris</p>
<p class="c_v">Campsit, subversus a regno fulgoris,</p>
<p class="c_v">Vis usurpator.</p>
<p class="c_v">Factus nefandus nefariis crescit,</p>
<p class="c_v">Nullis amandus, diligere nescit,</p>
<p class="c_n">35</p><p class="vv">Semper infandus, senex iuvenescit,</p>
<p class="c_v">Pacis vorator.</p>
<p class="c_v">Ale nos sedis protegant divine,</p>
<p class="c_v">Dignos mercedis faciant: nam sine</p>
<p class="c_v">Ipsius edis vocent medicine</p>
<p class="c_n">40</p><p class="vv">Vite qui dator.</p>
<p class="blank">&nbsp;</p>
<p class="c_t">12a.</p>
<p class="c_v">Visio certa mei Paradisum dat spetiei,</p>
<p class="c_v">Gaudia finite nunquam nam confero vite;</p>
<p class="c_v">Lux est etterna, non ut mundana lucerna,</p>
<p class="c_v">Set semper lucens est lumina summaque ducens.</p>
<p class="blank">&nbsp;</p>
<p class="c_t">12b.</p>
<p class="c_v">Lux ego sum rerum, Deus et lumen sibi verum:</p>
<p class="c_v">Hic post me tecti thesauri sunt pretiosi,</p>
<p class="c_v">Qui sunt exosi qui sunt feritate refecti.</p>
<p class="c_v">Hic latet hec vera lux, ego qui iam posteriora</p>
<p class="c_n">5</p><p class="vv">Ostendique fora que sunt spectare severa:</p>
<p class="c_v">Perfidie servis ea sunt crudelia iussa,</p>
<p class="c_v">Crimina percussa sunt hiis dilecta protervis.</p>
<p class="c_v">Omnes esse volo tibi nunc et semper apertos</p>
<p class="c_v">Et menti certos. Tibi quicquam condere nolo.</p>
<p class="blank">&nbsp;</p>
<p class="c_t">12c.</p>
<p class="c_v">Hac stant qui dicti sunt iudicio benedicti</p>
<p class="c_v">Parte, meo sacri baptismate nempe lavacri:</p>
<p class="c_v">Hii meruere meum regnum vitamque, tropheum</p>
<p class="c_v">Penitus in celis, ubi quit fore quisque fidelis.</p>
<p class="blank">&nbsp;</p>
<p class="c_t">12d.</p>
<p class="c_v">Hoc ego sum numen dans omnibus undique lumen,</p>
<p class="c_v">Lux et maiestas, deitas, virtus et honestas,</p>
<p class="c_v">Ignis et id munus qui regnat trinus et unus.</p>
<p class="blank">&nbsp;</p>
<p class="c_t">12e.</p>
<p class="c_v">Dextera virtutem facit hec donatque salutem,</p>
<p class="c_v">Hec mea dat vitam manus, hec mortemque peritam</p>
<p class="c_v">Ac amplexatur populum qui sanctus amatur.</p>
<p class="blank">&nbsp;</p>
<p class="c_t">12f.</p>
<p class="c_v">Hec portat totum mundum, regimen quoque motum.</p>
<p class="blank">&nbsp;</p>
<p class="c_t">12g.</p>
<p class="c_v">Sum pater en rerum, presum quas nempe creavi</p>
<p class="c_v">Et quas salvavi, faciens cognoscere verum.</p>
<p class="blank">&nbsp;</p>
<p class="c_t">12h.</p>
<p class="c_v">Hinc stant dampnati subter culpa reprobati.</p>
<p class="blank">&nbsp;</p>
<p class="c_t">12i.</p>
<p class="c_v">Sponsa, columba mea tu candida, cuncta trophea</p>
<p class="c_v">Spiritus ipse dedit Sanctus tibi quando resedit</p>
<p class="c_v">In te, donorum virgo septena sacrorum.</p>
<p class="c_v">Velle meumque precum quos offers est dare tecum</p>
<p class="c_n">5</p><p class="vv">Quod petis. Est gratum miseranti munus amatum,</p>
<p class="c_v">Dum non spernatur ingratis quod tribuatur.</p>
<p class="c_v">Tecum partitus regnum fontem pietatis,</p>
<p class="c_v">Non tamen invitus tibi do, flos nobilitatis.</p>
<p class="c_v">Virgo, secure poscas, mater pia, vere</p>
<p class="c_n">10</p><p class="vv">Obtentura mere, quia stas humilis geniture.</p>
<p class="c_v">Sum tuus ipse pater genitique mei: generosa</p>
<p class="c_v">Fedas exosa culpas es tu pia mater;</p>
<p class="c_v">Hac substentatur capud omne quod orbe gravatur.</p>
<p class="blank">&nbsp;</p>
<p class="c_t">13a.</p>
<p class="c_v">Rex dominorum, fonsque bonorum rexque creator,</p>
<p class="c_v">Mi pater inclite, sponse paraclite, nate ducator,</p>
<p class="c_v">Lux, via, gratia ius neque retia, qua nec habere,</p>
<p class="c_v">Quit sua noxia, nec sibi proxima culpa tenere,</p>
<p class="c_n">5</p><p class="vv">Tu quia diligis hec neque negligis hec per amorem</p>
<p class="c_v">Perpete vivere vel quibus urere prava, dolorem</p>
<p class="c_v">Das reparabile posseque nabile post super astra.</p>
<p class="c_v">Das mala sternere, das bona carpere, vincere castra,</p>
<p class="c_v">Te micchi cernere das, neque spernere vis redeuntes,</p>
<p class="c_n">10</p><p class="vv">Te quoque gliscere debita noscere visque queuntes.</p>
<p class="c_v">Rex pietatis me miserantis quippe corona,</p>
<p class="c_v">Et bonitatis sancta parantis et optima dona,</p>
<p class="c_v">Me decorasti meque locasti sede priorum:</p>
<p class="c_v">Dicor amabilis et decorabilis inde virorum</p>
<p class="c_n">15</p><p class="vv">Vocibus omnibus, indeque gentibus et veneranda,</p>
<p class="c_v">Et pia flentibus anxietatibus, ars et amanda.</p>
<p class="c_v">Sum cita supplicis atque laboribus auxiliatrix</p>
<p class="c_v">Promptaque simplicis ipsa doloribus ut miseratrix.</p>
<p class="c_v">Tuque creasti meque parasti me fore talem,</p>
<p class="c_n">20</p><p class="vv">Tu voluisti tuque dedisti, me spetialem,</p>
<p class="c_v">Te quia specto lumine recto te deitatem</p>
<p class="c_v">Omnipotentem, te sapientem, te bonitatem.</p>
<p class="c_v">Omnia diligo nullaque nigligo que statuisti,</p>
<p class="c_v">Iussa sacerrima suntque tenerrima que tribuisti</p>
<p class="c_n">25</p><p class="vv">Me fragilem tu sic docilem matrem voluisti,</p>
<p class="c_v">Sic humilem fore tam similem tibi mente dedisti.</p>
<p class="c_v">Tu precibus das utilibus quas porrigo plenum,</p>
<p class="c_v">Rex, aditum, das et reditum dulcoris amenum.</p>
<p class="c_v">Accelleras seu tarda feras quecunque petita;</p>
<p class="c_n">30</p><p class="vv">Rite facis, quia nulla iacis ni luce perita;</p>
<p class="c_v">Iustitiam servans, miseris micchi das misereri;</p>
<p class="c_v">Duritiam pravi sceleris non vis retineri;</p>
<p class="c_v">Imperium regis ipse tuum semper sapienter,</p>
<p class="c_v">Psalterium tu precipuum cantasque scienter</p>
<p class="c_n">35</p><p class="vv">Corda citans. Tu sollicitas bene cernere, nota</p>
<p class="c_v">Suppeditans, ne vel ruditas sit pectore mota</p>
<p class="c_v">Nil. Foris exprimo scire quod extimo queque cupisco,</p>
<p class="c_v">Et miseris quod tu misereris non modo disco:</p>
<p class="c_v">Velle tuum volo precipuum fieri reverenter,</p>
<p class="c_n">40</p><p class="vv">Idque meum sit teque Deum laudare libenter.</p>
<p class="c_v">Advoco supplex, nil fero duplex, tu bene nosti;</p>
<p class="c_v">Opto resistere, pervia currere luminis hosti;</p>
<p class="c_v">Cogere curo monstra nocentia lege superna;</p>
<p class="c_v">Ordine puro dico placentia teque lucerna</p>
<p class="c_n">45</p><p class="vv">Te quia fontem lucis amene cerno nitentem.</p>
<p class="c_v">Construo pontem pro dape cene lucripotentem,</p>
<p class="c_v">Que tribuatur monte viantibus, ut reparato</p>
<p class="c_v">Robore, statur quo vigilantibus, stent sine fato.</p>
<p class="blank">&nbsp;</p>
<p class="c_t">13b.</p>
<p class="c_v">Sub pedibus tristis iacet hostis perfidus istis</p>
<p class="c_v">Demon prostratus, confusus, vilificatus</p>
<p class="c_v">Et timidus, pressus, cum lapsus pondere fessus.</p>
<p class="blank">&nbsp;</p>
<p class="c_t">13c.</p>
<p class="c_v">Ore suo ficti, post os intrant maledicti,</p>
<p class="c_v">Heserunt donis quia falsis corde draconis.</p>
<p class="blank">&nbsp;</p>
<p class="c_t">14.</p>
<p class="c_v">Principio caret, ut capio, Deus: alta potestas</p>
<p class="c_v">Fonsque tuus nimis irriguus res ducere festas.</p>
<p class="c_v">Hinc generantur res et aquantur gratis abunde,</p>
<p class="c_v">Hinc ineunt que stare queunt cathedreque profunde,</p>
<p class="c_n">5</p><p class="vv">Hinc pretiabilis ortus arabilis, hinc ager herbas</p>
<p class="c_v">Ducit et exhibet, haud dare cuilibet optat acerbas,</p>
<p class="c_v">Fructiferas non mortiferas generatque medelas,</p>
<p class="c_v">Absque quibus non sana tribus fit perque querelas.</p>
<p class="c_v">Admirabilis, haud affabilis, o Deus, es tu</p>
<p class="c_n">10</p><p class="vv">Conversabilis esque ducabilis, uris et es tu</p>
<p class="c_v">Ignis amoris, es atque saporis dulcor in ore,</p>
<p class="c_v">Pluvia roris fertilis horis, dives odore,</p>
<p class="c_v">Esque Paraclitus, o bone spiritus, in deitate.</p>
<p class="c_v">In me celitus labens protinus pro pietate</p>
<p class="c_n">15</p><p class="vv">Me genitricem ac alitricem fecit amati</p>
<p class="c_v">Fructus, nati, quo salvati quove piati</p>
<p class="c_v">Sunt mortales et veniales pignore tali.</p>
<p class="c_v">Ac inimicus mundus apricus, frondiferali</p>
<p class="c_v">Cortice cecus, trux prope pecus, fitque manifestus</p>
<p class="c_n">20</p><p class="vv">Et sine fructu manans luctu vique molestus,</p>
<p class="c_v">Et sterilis, nisi quando bono cultore novatur,</p>
<p class="c_v">Fallibilis, nisi quando sono spondente probatur.</p>
<p class="c_v">Est optabilis et conabilis hinc Paradisus,</p>
<p class="c_v">Plenus amenis undique cenis et dape visus,</p>
<p class="c_n">25</p><p class="vv">Laudeque virtus et bona mirtus habet dare flatus.</p>
<p class="c_v">Tartarus orridus indeque sordidus ipse reatus,</p>
<p class="c_v">Et redolet quia crimen olet. Sunt ergo beati</p>
<p class="c_v">Quique vident ubi nunc resident in pace locati</p>
<p class="c_v">Has genitus meus agnus opes rectis reseravit,</p>
<p class="c_n">30</p><p class="vv">Cum penitus gentes inopes ad se revocavit;</p>
<p class="c_v">Set miseri cum corde graves non has ita credunt,</p>
<p class="c_v">Hiique feri sibi prorsus aves cum dogmate ledunt,</p>
<p class="c_v">Fallibiles, set non stabiles virtute fideli,</p>
<p class="c_v">Quive Deo flexere meo sua pectora celi.</p>
<p class="c_n">35</p><p class="vv">Ergo mecum qui sunt secum, nempe videntes</p>
<p class="c_v">Maiestatem sic deitatem sic reverentes,</p>
<p class="c_v">Laudent illam, namque pupillam sicut amare</p>
<p class="c_v">Hic oculi scitur, populi vitamque lavare.</p>
<p class="c_v">Ac devoti, qui micchi noti sunt, ymitantes</p>
<p class="c_n">40</p><p class="vv">Ac humiles fiant fragiles similando. Levantes</p>
<p class="c_v">Corda super, cantent nuper laudem deitatis,</p>
<p class="c_v">Et benedicant quos intricant corpora gratis.</p>
<p class="blank">&nbsp;</p>
<p class="c_t">15.</p>
<p class="c_v">Ave, Pater rerum, lumen lucis verum,</p>
<p class="c_v">Summum bonum merum, gaudium sincerum,</p>
<p class="c_v">Tu Deus deorum, panis angelorum,</p>
<p class="c_v">Vitaque sanctorum, veritas doctorum,</p>
<p class="c_n">5</p><p class="vv">Omnipotens manus qua fit omnis sanus:</p>
<p class="c_v">Infans, puer, canus; fons meridianus</p>
<p class="c_v">Potans sitientes, rigans arescentes,</p>
<p class="c_v">Augens virescentes, firmans et herentes.</p>
<p class="c_v">Flumen Paradisi, notum nullis, nisi</p>
<p class="c_n">10</p><p class="vv">Qui sunt puri visi, a labe divisi,</p>
<p class="c_v">Biberis pro certo, hocque pro experto</p>
<p class="c_v">Est, sicut adverto, regi nunc Roberto.</p>
<p class="c_v">Adam primus pater factus natus frater,</p>
<p class="c_v">Cuius virgo mater terra, set non ater</p>
<p class="c_n">15</p><p class="vv">Fimus culpe vilis; set tu iuvenilis</p>
<p class="c_v">Abel, quem senilis Chayn stravit pilis;</p>
<p class="c_v">Enoc tu translatus; fili Noe gratus</p>
<p class="c_v">Cum prole locatus archa, crucis ratus</p>
<p class="c_v">Generis humani, ebrius quem sani</p>
<p class="c_n">20</p><p class="vv">Velaverunt cani risui vesani.</p>
<p class="c_v">Abraam multarum pater catervarum,</p>
<p class="c_v">Tu dux salvandarum tutor animarum;</p>
<p class="c_v">Isaac senilis partus Sarre bilis,</p>
<p class="c_v">Cuius risum vilis dedit puerilis;</p>
<p class="c_n">25</p><p class="vv">Iacob supplantator draconis prostrator;</p>
<p class="c_v">Et serpens salvator suspensus; tu sator</p>
<p class="c_v">Iosep princeps factus, venditus et iactus;</p>
<p class="c_v">Moyses qui nactus regem est et pactus,</p>
<p class="c_v">Plagis qui percussit Egyptum, excussit</p>
<p class="c_n">30</p><p class="vv">Populum et ussit hostes et recussit,</p>
<p class="c_v">Rubrum scidit mare sic mite, servare</p>
<p class="c_v">Scivit iussum, quare meruit vadare.</p>
<p class="c_v">Sacerdos es Aron, qui sacravit Caron,</p>
<p class="c_v">Cum submersus Faron est virtute Amon.</p>
<p class="c_n">35</p><p class="vv">Amon, deus poli, cunctis debes coli,</p>
<p class="c_v">Tibi debet soli sors vacua doli</p>
<p class="c_v">Humana servire, semper obedire,</p>
<p class="c_v">Sponte te audire, si te vult sentire.</p>
<p class="c_v">Sic es Sanson fortis Assalon in ortis,</p>
<p class="c_n">40</p><p class="vv">Gedeon cohortis dux et fractor mortis,</p>
<p class="c_v">David rex munitus, Salamon peritus;</p>
<p class="c_v">Quilibet unitus propheta cupitus:</p>
<p class="c_v">Te benedicamus, sicut collaudamus:</p>
<p class="c_v">Da que nos optamus, ut te nos amamus.</p>
<p class="c_n">45</p><p class="vv">Da vitam conversis; convertendis mersis</p>
<p class="c_v">Culpis tempus, versis ad te fac ut tersis.</p>
<p class="blank">&nbsp;</p>
<p class="c_t">16a.</p>
<p class="c_v">"Ignis ab etterno, primordia non tua cerno,</p>
<p class="c_v">Cuius fervoris flammis et cuius amoris</p>
<p class="c_v">Ardeo neve cremor, de nulla parteve demor;</p>
<p class="c_v">Lumen es accendens, fons vivus pectora tendens,</p>
<p class="c_n">5</p><p class="vv">Implens corda bonis et mentes vi rationis,</p>
<p class="c_v">Tu virtus, tu manens vita, sapientia canens,</p>
<p class="c_v">Absque senectutis defectu sive salutis,</p>
<p class="c_v">Tu bonitas mundans, tu pacis tempora fundans,</p>
<p class="c_v">Gloria sanctorum, tu visio leta bonorum,</p>
<p class="c_n">10</p><p class="vv">Tu via rectorum, tutamen tuque piorum,</p>
<p class="c_v">Ignis tu pius visus es locus et Paradisus.</p>
<p class="c_v">Hec ego per tota refero legionica vota,</p>
<p class="c_v">Ordinis ipse mei sic ardentis faciei.</p>
<p class="blank">&nbsp;</p>
<p class="c_t">16b.</p>
<p class="c_v">En ego concordo similorque Seraphycus ordo</p>
<p class="c_v">Flamme stirpe rubi vel que rubet obvia nubi,</p>
<p class="c_v">Ex radiis solis, vacue de pondere molis".</p>
<p class="blank">&nbsp;</p>
<p class="c_t">17a.</p>
<p class="c_v">"Lucem cognosco te fontem lucis et ignis,</p>
<p class="c_v">Que clares dignis: te plene cernere posco:</p>
<p class="c_v">Tu das, lux, lumen, tu spergis in arrida flumen</p>
<p class="c_v">Pandens naturam virtutes equore puram.</p>
<p class="c_n">5</p><p class="vv">Astriferum cursum struis, ac equare planetas</p>
<p class="c_v">Et rerum metas numeros et tendere sursum;</p>
<p class="c_v">Regna doces legi de iure subesse potenti,</p>
<p class="c_v">Pectore prudenti soli prius ordine regi,</p>
<p class="c_v">Alba tibi nutu quia cuncta tuoque potestas</p>
<p class="c_n">10</p><p class="vv">Est tua maiestas, cuius sunt omnia iutu:</p>
<p class="c_v">Est mera doctrina, perfecta scientia vera,</p>
<p class="c_v">Congrua, sincera, pulcerrima stella marina".</p>
<p class="blank">&nbsp;</p>
<p class="c_t">17b.</p>
<p class="c_v">Ordo loqui tali Cherubin sermone videtur:</p>
<p class="c_v">Queso, Pater, detur micchi vox cum dogmate quali</p>
<p class="c_v">Plena queat refici de luce scientia dici,</p>
<p class="c_v">Que referat verum, que possit lucida rerum.</p>
<p class="blank">&nbsp;</p>
<p class="c_t">18a.</p>
<p class="c_v">Iudicium rectum Deus est a fulmine sectum,</p>
<p class="c_v">Nullum defectum ducens ad iusta profectum.</p>
<p class="c_v">"Tu mea pax" inquit "que prelia noxia linquit,</p>
<p class="c_v">Et requies leta tua sum sedesque quieta.</p>
<p class="c_n">5</p><p class="vv">Quicquid in athleta, quicquid sedet atque propheta,</p>
<p class="c_v">Est in censura cernente tuaque figura,</p>
<p class="c_v">Quam fert scriptura, quam dicunt et sacra iura,</p>
<p class="c_v">Si quod dant leges, si quod per libera reges</p>
<p class="c_v">Regna suique greges firmant quod, rex pie, deges.</p>
<p class="c_n">10</p><p class="vv">Semper mutantur set cetera vel renovantur,</p>
<p class="c_v">Quamvis servantur quedam multumque ducantur".</p>
<p class="c_v">Sic verbis linquit, sic nec plus incitus, inquit.</p>
<p class="blank">&nbsp;</p>
<p class="c_t">18b.</p>
<p class="c_v">Ordo Tronorum, requiescens pace piorum,</p>
<p class="c_v">Hec loquitur, quorum iudex est Factor eorum.</p>
<p class="blank">&nbsp;</p>
<p class="c_t">19a.</p>
<p class="c_v">"Tu Dominus rerum Dominator et es dominorum,</p>
<p class="c_v">Imperium verum dominans stas imperiorum.</p>
<p class="c_v">Tu cunctis rebus, solus rector, dominaris:</p>
<p class="c_v">Servit enim Phebus tibi, stellis tu veneraris,</p>
<p class="c_n">5</p><p class="vv">Iussa facit luna tua, cum variatur in arce</p>
<p class="c_v">Celi stans una. Dominaris, Rex quoque parce.</p>
<p class="c_v">Nos vitiis, pravis inimicis nos dominamur,</p>
<p class="c_v">Nos per te gnavis et honestis semper amamur.</p>
<p class="c_v">In te nostri habet vires et spem dominatus:</p>
<p class="c_n">10</p><p class="vv">Cum caro fessa labet, sibi tunc es auxiliatus.</p>
<p class="c_v">Quisque tuum spernens dominatum non habet ergo</p>
<p class="c_v">Nostrum, nec cernens est pondera que sua tergo.</p>
<p class="c_v">Te colimus dominum: dominatio quelibet unde,</p>
<p class="c_v">Semper amare sinum Domini debemus abunde".</p>
<p class="blank">&nbsp;</p>
<p class="c_t">19b.</p>
<p class="c_v">Ordo quidem fatur Dominatio quive vocatus</p>
<p class="c_v">Est, cui mandatur regimen, cuius dominatus</p>
<p class="c_v">Prodest subiectis, qui nolunt currere, servis,</p>
<p class="c_v">Effrenes rectis fatue votisque protervis.</p>
<p class="blank">&nbsp;</p>
<p class="c_t">20a.</p>
<p class="c_v">"O Princeps, cuius sunt omnia prelia cure</p>
<p class="c_v">Mundi non huius solius, set geniture</p>
<p class="c_v">Rerum quorumque regnorum sive virorum,</p>
<p class="c_v">Climate quocunque regione superque polorum,</p>
<p class="c_n">5</p><p class="vv">Per te regna regunt reges et bella quietant,</p>
<p class="c_v">Concordes degunt homines, animalia fetant:</p>
<p class="c_v">Dux, custos primum caput es exercituumque,</p>
<p class="c_v">Preponens imum summo facis occiduumque,</p>
<p class="c_v">Principibus nobis, quos celos ante creasti,</p>
<p class="c_n">10</p><p class="vv">Luminibusque probis et consiliis decorasti,</p>
<p class="c_v">Conmittens partes quibus intersitque preesse,</p>
<p class="c_v">Atque docens artes quibus est hiis Marte necesse</p>
<p class="c_v">Vincere tres hostes: carnem mundumque suosque</p>
<p class="c_v">Demonis et postes. Nos fortificaque virosque".</p>
<p class="blank">&nbsp;</p>
<p class="c_t">20b.</p>
<p class="c_v">Ordo dedit digne sic Principibus, quia primum</p>
<p class="c_v">Sunt caput insigne regnorum: quodlibet imum</p>
<p class="c_v">Est apud imperium divinum iure vocari,</p>
<p class="c_v">Et quia Psalterium docet hos nos sic imitari.</p>
<p class="blank">&nbsp;</p>
<p class="c_t">21a.</p>
<p class="c_v">"Arcendi plene quecunque domanda potestas</p>
<p class="c_v">Tu, Deus, et lene res evitare molestas;</p>
<p class="c_v">Spirituum cogis vires et vota malorum</p>
<p class="c_v">Arcta manere rogis ubi sunt tormenta dolorum.</p>
<p class="c_n">5</p><p class="vv">Tu retines mundum strictum clausumque pugillo:</p>
<p class="c_v">Tu posses fundum sursum dare prorsus in illo.</p>
<p class="c_v">Robur cordatum tu nostra potentia castrum,</p>
<p class="c_v">Arma regens fatum nature fertile plaustrum.</p>
<p class="c_v">Tu nobis donas vim fortia vota parandi,</p>
<p class="c_n">10</p><p class="vv">O auxilium ponas qui post sunt infera dandi</p>
<p class="c_v">Tartara, sub leges quas a te sede tenere.</p>
<p class="c_v">Qui tibi sunt reges parentes pectore vere,</p>
<p class="c_v">Verbis ac operum studiis ipsisque iuvamen</p>
<p class="c_v">Ut demus verum, sis semper qui potes. Amen".</p>
<p class="blank">&nbsp;</p>
<p class="c_t">21b.</p>
<p class="c_v">Ordo Potestatum laudat, quia sede manentem</p>
<p class="c_v">Cum virtute statum mundum res atque tenentem.</p>
<p class="c_v">Est prece querendus cunctoque rogamine pleno</p>
<p class="c_v">Ne subeat flendus lapsus necis intus aeno.</p>
<p class="blank">&nbsp;</p>
<p class="c_t">22.</p>
<p class="c_v">Ordo Virtutum: "quia nos damus utile scutum</p>
<p class="c_v">- dicit -, mira Dei faciunt ope multa diei</p>
<p class="c_v">Tempora. Signa damus miracula quando probamus.</p>
<p class="c_v">Fortes firmamus nobis fisos et amamus.</p>
<p class="c_n">5</p><p class="vv">Tu virtus vera, Deus, es, que cunta severa</p>
<p class="c_v">Mollificas alma vi qua datur inclita palma.</p>
<p class="c_v">De nicchilo pasti sunt a te quosve creasti</p>
<p class="c_v">Quosve reformasti, quos dotibus et decorasti.</p>
<p class="c_v">Tu nobis prebes vires operum. Tibi plebes</p>
<p class="c_n">10</p><p class="vv">O unde virent debent, et quicquid lumine prebent.</p>
<p class="c_v">Si vadunt claudi recti, totum tibi laudi</p>
<p class="c_v">Cedit; defuncti si vivunt, sunt tibi iuncti:</p>
<p class="c_v">Tu corpus iungis anime; tu pectus inungis</p>
<p class="c_v">Cum pietate bona, quia tu das et pia dona".</p>
<p class="blank">&nbsp;</p>
<p class="c_t">23.</p>
<p class="c_v">Ordo spirituum sic fert Archangelicorum</p>
<p class="c_v">Ac exercituum denunctiat arma bonorum;</p>
<p class="c_v">Et secreta poli commissa que sunt sibi celant,</p>
<p class="c_v">Set reliquis velant que cognita sunt sibi soli.</p>
<p class="c_n">5</p><p class="vv">"Tu quia natura noscis sicut tua dona,</p>
<p class="c_v">In qua persona melius stant hec tua iura?"</p>
<p class="c_v">Aiunt ista Deo, presummunt dicere stulti</p>
<p class="c_v">Quod sancti culti non sint hoc rite tropheo.</p>
<p class="c_v">Hec secreta bona noscant fidei, quia demunt</p>
<p class="c_n">10</p><p class="vv">O ac errore premunt lucem? Caveant sua dona,</p>
<p class="c_v">Ne sint in ceca faciente cupidine sorte,</p>
<p class="c_v">Et post, cum morte, sub tartarea truce theca".</p>
<p class="blank">&nbsp;</p>
<p class="c_t">24a.</p>
<p class="c_v">Angelicus fatur deitati nunctius ordo:</p>
<p class="c_v">"Non ego discordo, rectum dum sit quod agatur;</p>
<p class="c_v">Custodes positi sumus ac hominum vigilantes,</p>
<p class="c_v">Doctores dantes stimulumque metumque periti.</p>
<p class="c_n">5</p><p class="vv">Alma salus, cernis humanam conditionem:</p>
<p class="c_v">Nos damus umbonem plus lignis sistere quernis</p>
<p class="c_v">Fortem. Non curant defendere mentis honorem</p>
<p class="c_v">Ac anime florem, set te prout atra figurant,</p>
<p class="c_v">Nec sentire student que sit sententia clara,</p>
<p class="c_n">10</p><p class="vv">Aut animas ara subter fore quod sua nudent.</p>
<p class="c_v">Ara crucis donat hiis qui pugnare sub illa</p>
<p class="c_v">Gliscunt, in villa celi fore, quosve coronat".</p>
<p class="blank">&nbsp;</p>
<p class="c_t">24b.</p>
<p class="c_v">Sicut esaurimus nos vere te deitatem</p>
<p class="c_v">Omnes et scimus, te dante, tuam bonitatem,</p>
<p class="c_v">Quilibet ordo, videns prout est facialiter alma</p>
<p class="c_v">Maiestas residens tua, laudant te quia palma.</p>
<p class="blank">&nbsp;</p>
<p class="c_t">25.</p>
<p class="c_v">Pater rerum, patriarcha gubernator omnium,</p>
<p class="c_v">Imperator et monarcha, donans patrimonium</p>
<p class="c_v">Quo est victa ferox parca et omne demonium;</p>
<p class="c_v">Tu dedisti nobis fidem ac veram iustitiam</p>
<p class="c_n">5</p><p class="vv">Esse te credendi pridem per te, sapientiam</p>
<p class="c_v">Ac vivendi pure quidem ut per innocentiam.</p>
<p class="c_v">Te videre optabamus mundo corporaliter,</p>
<p class="c_v">Nam te nondum tenebamus ut nunc visibiliter,</p>
<p class="c_v">Ut ad faciem spectamus facie totaliter;</p>
<p class="c_n">10</p><p class="vv">Modo cernimus divinam maiestatem fulgidam</p>
<p class="c_v">Unam deitatem trinam, set personam candidam</p>
<p class="c_v">Per matrem, stellam marinam, virginem, spem vividam.</p>
<p class="c_v">Nos patriarche videmus nunc promissam gloriam</p>
<p class="c_v">Et visionem habemus nunc consolatoriam:</p>
<p class="c_n">15</p><p class="vv">Corpora, sicut tenemus, ferent hanc victoriam.</p>
<p class="c_v">Intellectum quidam nolunt ex vana dissidia</p>
<p class="c_v">Hunc habere, neque colunt quasi de invidia:</p>
<p class="c_v">Credere nos nunquam volunt certa ferre gaudia,</p>
<p class="c_v">Ii sunt quia veritatis lesores falsidici,</p>
<p class="c_n">20</p><p class="vv">Amatores vanitatis. Pateant ne modici,</p>
<p class="c_v">Intellectus claritatis remanent famelici.</p>
<p class="blank">&nbsp;</p>
<p class="c_t">26.</p>
<p class="c_v">Deum pure cernimus, sicut prophetavimus:</p>
<p class="c_v">Splendor eius intimus nobis est clarissimus.</p>
<p class="c_v">Prophetando vidimus qui est nunc certissimus.</p>
<p class="c_v">Nos prophete, Domine, tuo fulcti lumine</p>
<p class="c_n">5</p><p class="vv">Tuo fisi nomine, prophetico carmine</p>
<p class="c_v">Te venturum numine diximus et famine.</p>
<p class="c_v">Modo te ad faciem certam propter aciem</p>
<p class="c_v">Videmus, et spetiem tuam et congeriem</p>
<p class="c_v">Rerum per te seriem qui nec habes cariem.</p>
<p class="blank">&nbsp;</p>
<p class="c_t">27.</p>
<p class="c_v">Sedentes nunc in gloria nos iudices apostoli</p>
<p class="c_v">De habita victoria gaudemus in metropoli:</p>
<p class="c_v">Paradisi metropolis dat nobis summa gaudia,</p>
<p class="c_v">Que. nunquam dantur subdolis qui negant nostra prandia.</p>
<p class="c_n">5</p><p class="vv">Fidei luminaria nos fecit lux creatica,</p>
<p class="c_v">Ut fierent altaria veri cultus fructifica.</p>
<p class="c_v">Nunc in Patre Filium Patrem esse in Filio</p>
<p class="c_v">Et neumatis consilium ex utroque medullio,</p>
<p class="c_v">Videmus inmensissimam maiestatem Altissimi</p>
<p class="c_n">10</p><p class="vv">Et Verbi potentissimam sui sapientissimi.</p>
<p class="c_v">Non hec hostes intelligunt qui sentiunt carnaliter,</p>
<p class="c_v">Et scire vera negligunt, cum vivant bestialiter.</p>
<p class="blank">&nbsp;</p>
<p class="c_t">28.</p>
<p class="c_v">O gloria martirii, Deus fundator fidei</p>
<p class="c_v">Virtus firmatrix et spei, rerum factor imperii,</p>
<p class="c_v">Tua decora visio melior omni gaudio</p>
<p class="c_v">Est pro vitali prandio sine defectus spatio.</p>
<p class="c_n">5</p><p class="vv">Tu Paradisus premium es lux nobis martiribus;</p>
<p class="c_v">Cum tuis, Deus, viribus hoc cepimus preconium:</p>
<p class="c_v">Vita etterna cernere Te, Deus, est et faciem</p>
<p class="c_v">Tuam fulgentem, requiem sic est videre summere.</p>
<p class="c_v">In Te vicimus omnia tormenta, carnem, seculum,</p>
<p class="c_n">10</p><p class="vv">Quod est ut vanum speculum, et stravimus demonia.</p>
<p class="blank">&nbsp;</p>
<p class="c_t">29.</p>
<p class="c_v">Optime Pater, firmitas sanctorum,</p>
<p class="c_v">Quorum est mater, aula, quies, forum</p>
<p class="c_v">Sponsa tua, frater tu factus eorum</p>
<p class="c_v">Per pietatem,</p>
<p class="c_n">5</p><p class="vv">Nos confessores esse voluisti</p>
<p class="c_v">Et bellatores contra hostes Christi,</p>
<p class="c_v">Ut possessores videremur isti</p>
<p class="c_v">Regno etatem.</p>
<p class="c_v">Te, quem videmus aspectu presenti,</p>
<p class="c_n">10</p><p class="vv">Petimus ut nemus hostis fraudulenti,</p>
<p class="c_v">Quod Poliphemus vi tenet dementi,</p>
<p class="c_v">Cedamus, cratem.</p>
<p class="blank">&nbsp;</p>
<p class="c_t">30.</p>
<p class="c_v">Deus, rosa virginea candoris atque lilium,</p>
<p class="c_v">Viridica pampinea corona, cursus bravium,</p>
<p class="c_v">Nos intuemur virgines te qui es lumen omnium,</p>
<p class="c_v">Que fugimus libidines et pregnans matrimonium,</p>
<p class="c_n">5</p><p class="vv">Accensis nos lampadibus, vigilantes cum oleo</p>
<p class="c_v">Diebus atque noctibus stetimus in aculeo.</p>
<p class="c_v">Candora te virginitas, sicut sibi das, inspicit,</p>
<p class="c_v">Si non desit humilitas, quam tua lux non despicit.</p>
<p class="blank">&nbsp;</p>
<p class="c_t">31.</p>
<p class="c_v">Multitudo viduarum et iustorum legio,</p>
<p class="c_v">Infinita catervarum te videt religio.</p>
<p class="c_v">Audi preces, Rex, cunctorum Christi nunc pro populo</p>
<p class="c_v">Et doctrinam credendorum trahe tetro scrupulo;</p>
<p class="c_n">5</p><p class="vv">Et de tenebris erroris extrahe christicolas,</p>
<p class="c_v">Ne incurrant os horroris atque tartaricolas;</p>
<p class="c_v">Dona eis te videre, vite lux perpetua,</p>
<p class="c_v">Et in celis possidere te pace conspicua.</p>
<p class="c_v">Sicut factos nos nocentes per Ade originem,</p>
<p class="c_n">10</p><p class="vv">Et perversos Eve dentes et diram propaginem,</p>
<p class="c_v">Reddidisti liberatos, Rex, ad innocentiam,</p>
<p class="c_v">Ita facias salvatos hos tuam militiam:</p>
<p class="c_v">Debiles, fuscos, ignaros, penitentes cordibus</p>
<p class="c_v">Et contritos Deo caros, quia dolent fletibus.</p>
<p class="blank">&nbsp;</p>
<p class="c_t">32a.</p>
<p class="c_v">Sedis apostolice fixe virtutibus atque</p>
<p class="c_v">Stipite, sive crucis viva radice fidelis,</p>
<p class="c_v">Plorat honos et onus flet lamentabile, plangit</p>
<p class="c_v">Ecclesie plebs tota, gemit Latium, sua luget</p>
<p class="c_n">5</p><p class="vv">Roma, capud mundi, meret clerus, luit ipsa</p>
<p class="c_v">Nunc despecta fides, spes fracta, gelatus et usque</p>
<p class="c_v">In glaciem conversus amor lacrimasque refundunt.</p>
<p class="c_v">Conqueritur cetus virtutum lex ululatque:</p>
<p class="c_v">Sedem stare vident vidue quasi more relicte,</p>
<p class="c_n">10</p><p class="vv">Et vacuam sponso castris habitante remotis,</p>
<p class="c_v">Suspiriisque dolent istis, quia clamat amaris</p>
<p class="c_v">Crux cum sede simul servilem voce fatensque</p>
<p class="c_v">Esse statum miserumque suum sub fraude luporum</p>
<p class="c_v">Raptorumque trucum custodum nomen habentes.</p>
<p class="blank">&nbsp;</p>
<p class="c_t">32b.</p>
<p class="c_v">Cur ego, celsus honos cleri, turgere sedentes</p>
<p class="c_v">Sive superbire facio non sponte? Videte,</p>
<p class="c_v">Christicole, qualem mercedem sepe reporto:</p>
<p class="c_v">Dedecorant tumidi contagia pontificatum</p>
<p class="c_n">5</p><p class="vv">Pontificisque locum sanctum iustumque prophanant.</p>
<p class="c_v">Que virtute Iesus magna patrimonia fecit,</p>
<p class="c_v">Passio queve dedit bona, fedat abusio turpis</p>
<p class="c_v">Et nequam; corrumpit enim pecus una maligno</p>
<p class="c_v">Nam morbo scabiosa grecem totumque veneno</p>
<p class="c_n">10</p><p class="vv">Humoris corpus pus inficit. Ergo cavete,</p>
<p class="c_v">Ergo cavete, viri, ne vos fex tangat iniqua,</p>
<p class="c_v">Aut heresis, ferale malum mortisque venenum.</p>
<p class="blank">&nbsp;</p>
<p class="c_t">32c.</p>
<p class="c_v">Cornua celsa crucis sunt clare lumina lucis.</p>
<p class="blank">&nbsp;</p>
<p class="c_t">32d.</p>
<p class="c_v">Crux ego, sancta salus in qua Rex ipse pependit</p>
<p class="c_v">Omnia qui fecit, genus ut salvaret ab Orco</p>
<p class="c_v">Humanum, suspiro gemens et conqueror, ipsa</p>
<p class="c_v">Rapta, canum manibus teneor, despecta diuque</p>
<p class="c_n">5</p><p class="vv">Vilificata, queror hiis quos de morte redemi:</p>
<p class="c_v">Clavis ego, celum que clausum, crux, reseravi,</p>
<p class="c_v">Claudor et in tenebris oblivio ceca relinquit;</p>
<p class="c_v">Crux ego, clavis, eum signacula quem sacra septem</p>
<p class="c_v">Firmarunt librum post aperui, prout Agnus</p>
<p class="c_n">10</p><p class="vv">Iussit, et archana sub lege latentia pandi,</p>
<p class="c_v">Crux cuius virtute sedent cathedris seniores.</p>
<p class="c_v">Pontifices doleo: nam Petrus in Urbe cruceque</p>
<p class="c_v">Stare morique volens, sedem firmavit in illa:</p>
<p class="c_v">Sponse, veni, Petri mi sponse vicarie, sedes.</p>
<p class="blank">&nbsp;</p>
<p class="c_t">32e.</p>
<p class="c_v">Hec est crux, sedis clavis, robusta potestas</p>
<p class="c_v">Solvendi peccata potens et cuncta ligandi:</p>
<p class="c_v">Tartareos fregit vectes, celos reseravit,</p>
<p class="c_v">Mortem confecit et crimina solvit iniqua.</p>
<p class="blank">&nbsp;</p>
<p class="c_t">32f.</p>
<p class="c_v">Crux, clavis fortis sum vincens prelia diri</p>
<p class="c_v">Hostis, bella necis que conterit et mala mundi</p>
<p class="c_v">Crimina, pugna potens cuius fugat effera monstra:</p>
<p class="c_v">Ceca cupido tegens oculos hanc despicit aram.</p>
<p class="blank">&nbsp;</p>
<p class="c_t">32g.</p>
<p class="c_v">Hec ait et plorans crucis et per posse precatur</p>
<p class="c_v">Clavis: ut illa potens trahat illum poscit ad Urbem.</p>
<p class="blank">&nbsp;</p>
<p class="c_t">32h.</p>
<p class="c_v">Ecce: fides fundat sedem dominam pietatis.</p>
<p class="blank">&nbsp;</p>
<p class="c_t">32i.</p>
<p class="c_v">Cum sedet in cathedra operum fingensque piorum,</p>
<p class="c_v">Hic pietas miserans conculcat calce leonem.</p>
<p class="blank">&nbsp;</p>
<p class="c_t">32l.</p>
<p class="c_v">Sustinet hic truncum sedis spes vincere constans.</p>
<p class="blank">&nbsp;</p>
<p class="c_t">32m.</p>
<p class="c_v">Mens humilis dirum pede conculcare draconem</p>
<p class="c_v">Scitur hic, hanc fervens oratio cum iuvat una.</p>
<p class="blank">&nbsp;</p>
<p class="c_t">32n.</p>
<p class="c_v">Hic amor accendit sedem, set viribus armat.</p>
<p class="blank">&nbsp;</p>
<p class="c_t">32o.</p>
<p class="c_v">Pastor, ovile Dei venias pasture: famescit</p>
<p class="c_v">Atque mori metuens pascas famis interioris</p>
<p class="c_v">In languore fero, precor, en te sponsa relicta.</p>
<p class="c_v">Ut meminisse potes, multis et flebilis annis</p>
<p class="c_n">5</p><p class="vv">Sola fui, sponsos habui qui dedidicisse</p>
<p class="c_v">Me visi, si vere pati ludibria, dampna</p>
<p class="c_v">Infamesque dolos, absentia quos dedit Urbi</p>
<p class="c_v">Et micchi sola mei sponsi, tam noxia quod iam</p>
<p class="c_v">Peioris se ferre status audaxque minaxque.</p>
<p class="c_n">10</p><p class="vv">Mestitiam! Quid agam? Quis me solabitur? Ipsi</p>
<p class="c_v">Cives consilium pacis patrieque relinquunt</p>
<p class="c_v">Qui dominam mundi Romam perfecit amorem.</p>
<p class="c_v">Unus in Urbe - dolens refero - de milibus haud est</p>
<p class="c_v">Incola, nec vere de milibus advena. Sola</p>
<p class="c_n">15</p><p class="vv">Noxia fecit eam vacuam domibusque caducam</p>
<p class="c_v">Sponsi longa mei tam trux absentia, que me</p>
<p class="c_v">Suspirare facit, cum me sic cerno relinqui,</p>
<p class="c_v">Matrem cunctarum cathedrarum. Si mea tantum</p>
<p class="c_v">Dampna forent, patienter ego quecunque tulissem.</p>
<p class="c_n">20</p><p class="vv">Set graviter cruciant nunc oratoria Rome,</p>
<p class="c_v">Namque vetustatis maior pars fessa labore</p>
<p class="c_v">Iam ruit yma petens, et cetera bella minantur.</p>
<p class="blank">&nbsp;</p>
<p class="c_t">33a.</p>
<p class="c_v">Sum Deus hic et homo factus, qui talia promo:</p>
<p class="c_v">Hic ego sum pura caro, cuius facta figura</p>
<p class="c_v">Enea serpentis, curabam plebis habentis</p>
<p class="c_v">Morsus letalis deserto vulnus in alis.</p>
<p class="c_n">5</p><p class="vv">Hic ego dux arce fabricator, ne fera parce</p>
<p class="c_v">Mortales pone submergeret alluvione,</p>
<p class="c_v">Iustos salvavi, quos arce parte locavi.</p>
<p class="c_v">Hic ego fervoris sum vino factus amoris</p>
<p class="c_v">Ebrius, et nudus et calicis austibus udus;</p>
<p class="c_n">10</p><p class="vv">Passio preclara mea mors fuit omnis amara:</p>
<p class="c_v">Visa nimis rara vel nunquam sic ope cara.</p>
<p class="c_v">Quis rex pro servis occidi, quero, protervis</p>
<p class="c_v">Unquam dignatus fuit, aut quis homo cruce natus?</p>
<p class="c_v">Quis voluit clavis pro servis, dicite, pravis</p>
<p class="c_n">15</p><p class="vv">Sive bonis? Dominum sic vicit amoreque vinum</p>
<p class="c_v">Ebrietasque pati fecit. Baptismate nati</p>
<p class="c_v">Non sint ingrati, cupiunt prout esse beati</p>
<p class="c_v">Muneris ergo mei: mea crux est palma trophei:</p>
<p class="c_v">Hac ego fundavi petra simul hedificavi</p>
<p class="c_n">20</p><p class="vv">Ecclesiamque meam, set non septam phariseam.</p>
<p class="c_v">Petrus, potatus hoc vino, mox ymitatus</p>
<p class="c_v">Est me, sicque mori voluit subiectus amori</p>
<p class="c_v">In cruce; fundavit sedem cruce quam decoravit</p>
<p class="c_v">Rome, quique colunt hanc me dediscere nolunt.</p>
<p class="c_n">25</p><p class="vv">Dediscunt vere Rome nolendo sedere.</p>
<p class="c_v">Sedem fundavi cruce, fidos semper amavi:</p>
<p class="c_v">En ego quippe, leo de Iude stirpe, tropheo</p>
<p class="c_v">Iure potitus, amo qui non capiuntur ab hamo</p>
<p class="c_v">Erroris fidei: crucis illi sunt aciei.</p>
<p class="c_n">30</p><p class="vv">Sunt crucis hii pugiles, nunquam certamine viles;</p>
<p class="c_v">Est quia paupertas patiens, comes eius honestas:</p>
<p class="c_v">Hoc fero vexillum defendens quemque pupillum,</p>
<p class="c_v">Prostravi mortem per hoc et culpam nece fortem</p>
<p class="c_v">Ipse mea. Sequitur me cum cruce quisque potitur</p>
<p class="c_n">35</p><p class="vv">Robore virtutis et habet spem corde salutis.</p>
<p class="blank">&nbsp;</p>
<p class="c_t">33b.</p>
<p class="c_v">Per crucis hoc signum devincitur omne malignum.</p>
<p class="blank">&nbsp;</p>
<p class="c_t">33c.</p>
<p class="c_v">Hic ego sum ligno Rex, qui regnare benigno</p>
<p class="c_v">Suspensus more latronis, Patris amore,</p>
<p class="c_v">Sponte simulque mori novi voluique; dolori</p>
<p class="c_v">Humani generis subveni, carcere veris</p>
<p class="c_n">5</p><p class="vv">Curis ferali merso cruciamine tali.</p>
<p class="blank">&nbsp;</p>
<p class="c_t">34.</p>
<p class="c_v">Ignem quem lucis in terram mictere veni</p>
<p class="c_v">Ardeat, atque crucis mortales lumine pleni</p>
<p class="c_v">Quippe volo fiant, et dulcis pacis amore</p>
<p class="c_v">Cum qua bella piant, que sunt infecta cruore.</p>
<p class="c_n">5</p><p class="vv">Delitie mundi causas prebent glaciei</p>
<p class="c_v">Et non iocundi fervoris in axe diei,</p>
<p class="c_v">Si male servantur vel iniquum dentur in usum:</p>
<p class="c_v">Hiis si volvantur stulti, cor habent male lusum,</p>
<p class="c_v">Delitiis credunt, quod eatur pondere sursum</p>
<p class="c_n">10</p><p class="vv">Tali non cedunt, nam non faciunt; ego cursum</p>
<p class="c_v">Non feci talem: pauper sum, paupere natus,</p>
<p class="c_v">Matrem volo qualem feci, sit ad astra meatus.</p>
<p class="c_v">At successores qui regnant discipulorum,</p>
<p class="c_v">Nunc possessores gazarum nempe meorum,</p>
<p class="c_n">15</p><p class="vv">Sunt modo delitias nolentes linquere terre,</p>
<p class="c_v">Cum sibi blanditias promictant prelia, guerre</p>
<p class="c_v">Et figmenta doli: pinguescunt delitiosi</p>
<p class="c_v">Se cupiuntque coli reverendos, set vitiosi</p>
<p class="c_v">Fiunt, inlecebris sordescunt, ergo cibati</p>
<p class="c_n">20</p><p class="vv">Sepe dapis celebris pinguedine postque gravati,</p>
<p class="c_v">Nec mea iussa volunt, vel nec iuga digna salutis,</p>
<p class="c_v">Seque liquore cogunt, membris ad vana volutis.</p>
<p class="c_v">Hii violant mores aliorum seque sequentes,</p>
<p class="c_v">Inficiunt flores quos gignunt feda docentes.</p>
<p class="c_n">25</p><p class="vv">Est peius crimen quod nolunt verbere tangi</p>
<p class="c_v">Vocis, nec limen permictunt moribus angi</p>
<p class="c_v">Monstra suum rectis. Illos qui verba reponant,</p>
<p class="c_v">Tunc pro despectis reputant, nicchil sibi donant,</p>
<p class="c_v">Tanquam defectis: mea set bona nullus habere</p>
<p class="c_n">30</p><p class="vv">Credat qui tectis non vult ardore tenere.</p>
<p class="c_v">Tecta bonis debent virtutum vestra nitere</p>
<p class="c_v">Ante, quibus prebent assensum fulgida vere.</p>
<p class="c_v">Cur vultis patres sine conditione vocari,</p>
<p class="c_v">Qui nostis fratres vos non debere putari?</p>
<p class="c_n">35</p><p class="vv">Infirmos veni, non sanos mente piare;</p>
<p class="c_v">Debet lux iuveni qui nescit eam radiare,</p>
<p class="c_v">Ut discat: doctis non sunt documenta necesse,</p>
<p class="c_v">Quos tenebre noctis noscunt sibi luce preesse.</p>
<p class="c_v">Indiget ergo ducis cecus qui lumina clara</p>
<p class="c_n">40</p><p class="vv">Non habet, aut lucis iam perdidit inclita cara,</p>
<p class="c_v">Que generosa creat, sicut vult, gratia pleni</p>
<p class="c_v">Qui sunt, quive queat discernere quid sit ameni.</p>
<p class="c_v">Non ut dat mundus pacem do: namque profundus</p>
<p class="c_v">Mos non iocundus fertur quantumque rotundus.</p>
<p class="c_n">45</p><p class="vv">Lucis sunt geniti male de virtute periti:</p>
<p class="c_v">Inde nec auditi, nec sunt dulcedine miti,</p>
<p class="c_v">Non monstrant vera, set pompas: lumina sera</p>
<p class="c_v">Sunt sua, sincera nec sunt. Set verba severa</p>
<p class="c_v">Audiat omnis homo que nunc hoc dogmate promo.</p>
<p class="c_n">50</p><p class="vv">Omnia vota domo venientia dupplice pomo;</p>
<p class="c_v">Simplicitas cordis non est comes impia sordis,</p>
<p class="c_v">Pacis concordis tamen est consors, capa cordis.</p>
<p class="c_v">Hos ego semper amo, quod ament me pectore clamo</p>
<p class="c_v">Et capio camo, capio dulcedinis amo.</p>
<p class="c_n">55</p><p class="vv">Vadant (mando!) cito Romam qui corde perito</p>
<p class="c_v">Sunt: ex contrito fungentur abinde cupito.</p>
<p class="c_v">Sin spernent iussum quod iter - iam cerne! - recursum,</p>
<p class="c_v">Ulterius penam superaddam, iamque catenam</p>
<p class="c_v">Mors tenet et falces, resecet quibus incita calces</p>
<p class="c_n">60</p><p class="vv">Obicibus cesis et digno vulnere lesis.</p>
<p class="c_v">Cur ego quam Roma que queque sacerrima poma</p>
<p class="c_v">Pene tenet tumbis et candidiora columbis</p>
<p class="c_v">Corpora sanctorum tot milia nota meorum</p>
<p class="c_v">Elegi sedem, spreta est? Ego totius edem</p>
<p class="c_n">65</p><p class="vv">Orbis sacrarum cum viribus Ecclesiarum</p>
<p class="c_v">Hanc dominam feci, fidei virtute refeci,</p>
<p class="c_v">Matrem sacravi cunctarum cumque dicavi</p>
<p class="c_v">Sanguine sanctorum multo torrentis eorum</p>
<p class="c_v">Martirii; fuso vice tanquam fluminis uso,</p>
<p class="c_n">70</p><p class="vv">Vos elegistis. Aperite doloribus istis</p>
<p class="c_v">Nunc oculos (mando), quia vos dolore nefando</p>
<p class="c_v">Decepit scorti spelunca et loca morti</p>
<p class="c_v">Subdita peccati. Nunc sic estis laqueati.</p>
<p class="c_v">Servitus ipsa dedit laqueos, que corde resedit</p>
<p class="c_n">75</p><p class="vv">Pontificum, quorum fit mentio nulla bonorum,</p>
<p class="c_v">Quod vix audetis resipiscere vixque videtis</p>
<p class="c_v">Quod sine virtutis locus est operumque salutis</p>
<p class="c_v">Fructibus in cuius residetis vallibus huius</p>
<p class="c_v">Rome. Stat frugi: "Semper fallacia fugi".</p>
<p class="c_n">80</p><p class="vv">Vos quoque figmenta capitis. lasciva bolenta,</p>
<p class="c_v">Prohibui. Illecebras vos vultis obesse tenebras.</p>
<p class="c_v">Non docui tetra, vos leditis inde faretra</p>
<p class="c_v">Insontes crebro vestro fumante cerebro.</p>
<p class="c_v">Non dubitetis: ego qui semper sum, quia dego</p>
<p class="c_n">85</p><p class="vv">Etternus, meritis ero cum dulcedine mitis.</p>
<p class="c_v">Tumque quid audebunt iniusti, quando timebunt</p>
<p class="c_v">Auditumque malum ferientem funere talum?</p>
<p class="blank">&nbsp;</p>
<p class="c_t">35.</p>
<p class="c_v">Passio vera crucis clavis credenda polorum</p>
<p class="c_v">Et que firmavit fera Tartara. Gloria nostra</p>
<p class="c_v">Est crux, qua Christus pro nos redimendo pependit</p>
<p class="c_v">Hec clavis loquitur, quasi dedignata teneri</p>
<p class="c_n">5</p><p class="vv">In manibus cupidis, ledentibus atque superbis,</p>
<p class="c_v">Cernens quod, clavis sapiens, aperire perita</p>
<p class="c_v">Et firmare, studet moderamina vertere contra</p>
<p class="c_v">Legis iter, ducente manu perversa volente:</p>
<p class="c_v">"Non errare datur mea docta scientia clavis.</p>
<p class="c_n">10</p><p class="vv">Cur trahor ut laqueos et retia noxia tendam?</p>
<p class="c_v">Scandala cur fodiunt, mictentes cornua tauri?</p>
<p class="c_v">In fragiles figunt eris ferrique catenas,</p>
<p class="c_v">In fortes ponunt quod texit aranea rete;</p>
<p class="c_v">Hostia pauperibus claudunt, panduntur abundis</p>
<p class="c_n">15</p><p class="vv">Divitibusque fores et quelibet interiora.</p>
<p class="c_v">Spe cupidi servante domum, patrimonia Christi</p>
<p class="c_v">Sunt collata, velis si scire, vel ore potentum</p>
<p class="c_v">Deposcente, precum vel cum dulcedine ficta,</p>
<p class="c_v">Aut dant prebendas ipsorum sanguine natis,</p>
<p class="c_n">20</p><p class="vv">Seu bene nummosis, seu nobilibus trabeatis,</p>
<p class="c_v">Aut non sponte probis. Raro tamen accidit ultro</p>
<p class="c_v">Ut dignos meritosque velint, solamine leto</p>
<p class="c_v">Prelati, de more frui, livore maligno</p>
<p class="c_v">Sic et agente dolo, seu dedignante, superba</p>
<p class="c_n">25</p><p class="vv">Et tumida cervice sedent dum culmine viles,</p>
<p class="c_v">Obliti qua sorde fimi venere, vel ortum</p>
<p class="c_v">Nobilitare suum credentes obiice fronte,</p>
<p class="c_v">Elati cordis, vel si magnalia spondent,</p>
<p class="c_v">Aut indignentur, facili rancore citato,</p>
<p class="c_n">30</p><p class="vv">Tanquam galline geniti natalibus albe,</p>
<p class="c_v">Nos alios ovis velut infelicibus ortos</p>
<p class="c_v">Esse ferant: animis tantam dant culmina mentem,</p>
<p class="c_v">Vel potius fecem: verum feriuntur aselli</p>
<p class="c_v">Quem feriunt muro simili vel fortius ictu.</p>
<p class="c_n">35</p><p class="vv">Verus doctrinam Christus dedit ore magister</p>
<p class="c_v">Nonne suo? Quanto fis maior in omnibus, ipse</p>
<p class="c_v">Te reddas humilem. Set delitias graviores</p>
<p class="c_v">Hostendunt humili nati de sanguine. Nuper</p>
<p class="c_v">Ad talem currus aurige sedis hyatum</p>
<p class="c_n">40</p><p class="vv">Discordes pepulere meos et robora clavis,</p>
<p class="c_v">Cui conmissa iacet inclusa potentia claustro</p>
<p class="c_v">Europe medio. Vix claves pars reveretur</p>
<p class="c_v">Teuthonie modica, set Grecia tota negavit</p>
<p class="c_v">Sedis apostolice iussis parere salutis;</p>
<p class="c_n">45</p><p class="vv">Ausonie lombarda movet provincia caudam</p>
<p class="c_v">Quaque die, spernitque novi pontificis exta</p>
<p class="c_v">Pestis aquata dolis et sevo pasta veneno.</p>
<p class="c_v">Ad quid ego lucem per pectora tetra refundam,</p>
<p class="c_v">Ut vincant nati lucis genitos tenebrarum?</p>
<p class="c_n">50</p><p class="vv">Perfidiaque suisque viis perversa ruina</p>
<p class="c_v">Est anime morbo pravum superaddere morbum,</p>
<p class="c_v">Iungere perverso perversas agmina vires,</p>
<p class="c_v">Irato gladium, furioso pandere casum,</p>
<p class="c_v">Et stipulis ignem calcar prestare cadenti.</p>
<p class="c_n">55</p><p class="vv">Bis bibit octenis pater ille pius scelus annis</p>
<p class="c_v">Sanguinis humani fundendi: flamina cura</p>
<p class="c_v">Illa fuit: lites incendere, figere partes</p>
<p class="c_v">Perpetuis odiis. Domini venerabile templum</p>
<p class="c_v">Edificare decet cum pontificatus honore</p>
<p class="c_n">60</p><p class="vv">Ac missas celebrare. Gemens en ista dolore</p>
<p class="c_v">Nunctio nota viris. Illum decet esse receptum</p>
<p class="c_v">Ad secreta patrum. Turbamur nos fore claves</p>
<p class="c_v">Arbitrio lacerantis heri cupientis iniqua,</p>
<p class="c_v">Quem neque ferre pudet domini maledicta cuiusque</p>
<p class="c_n">65</p><p class="vv">Et decorare malum nocue formidinis usum.</p>
<p class="c_v">Auditote, rogo, que dicam, que mea mecum</p>
<p class="c_v">Fert robusta soror. Velut is qui non quit habere</p>
<p class="c_v">Que iubet, incensus cum crebris ictibus et se</p>
<p class="c_v">Incitat aut stringit, sic nos et iura perhennis</p>
<p class="c_n">70</p><p class="vv">Ecclesie turbat. Nam nostra potentia docta</p>
<p class="c_v">Nil ligat iniuste, nec nostra scientia fortis</p>
<p class="c_v">- sive potens dici debet - nec solvit inique.</p>
<p class="c_v">Monstra ligant, solvunt, reserant clauduntque, catenant,</p>
<p class="c_v">Postquam fracta patet vel diruta porta sacrata</p>
<p class="c_n">75</p><p class="vv">Est Scea, post fractum Laomedontisque sepulcrum,</p>
<p class="c_v">Postquam plenus equus subrepsit Pergama Grecis</p>
<p class="c_v">Ligneus armatis, sternuntur menia Troye.</p>
<p class="c_v">Quid nos auxilii claves modo ferre valemus?</p>
<p class="c_v">Exeat a ficto dux carcere, tunc revidebit</p>
<p class="c_n">80</p><p class="vv">Quid vis nostra valet, quid nostra scientia novit.</p>
<p class="blank">&nbsp;</p>
<p class="c_t">36a .</p>
<p class="c_v">Fulva placent vere, pretium norunt retinere;</p>
<p class="c_v">Monstrant candores hec lilia, sicut odores,</p>
<p class="c_v">Dant decus et letam faciem dant luce repletam.</p>
<p class="c_v">Lilia sunt Gallis prout aurum iure metallis.</p>
<p class="c_n">5</p><p class="vv">Lilia formavit hec aurea queve locavit</p>
<p class="c_v">In spatio celi sic stipite nempe fideli</p>
<p class="c_v">Regia stirps: splendet hiis floribus et proba pendet;</p>
<p class="c_v">Gratia cum flore venit hoc qui perflat odore.</p>
<p class="c_v">Lilia Francorum regum sunt plena nitorum:</p>
<p class="c_n">10</p><p class="vv">O bone rex, certe bonus es rex quippe, Roberte,</p>
<p class="c_v">Lilia sunt puris exemplum grande figuris:</p>
<p class="c_v">Hec tibi sunt certe data lilia signa, Roberte,</p>
<p class="c_v">Ut regnes vere sapienter, sicut habere</p>
<p class="c_v">Vis nomen rectum, cuncta bonitate refectum.</p>
<p class="c_n">15</p><p class="vv">Flos hic virtutis est Gallis norma salutis;</p>
<p class="c_v">Hic speculum moris flos est genus et grave roris;</p>
<p class="c_v">Hic redolet multum flos, dignum dat quia cultum;</p>
<p class="c_v">Hic est fulgoris flos aureus atque pudoris;</p>
<p class="c_v">Flos est candorus hic et stat semper odorus;</p>
<p class="c_n">20</p><p class="vv">Aurea sunt, cara, quia sunt hec lilia rara;</p>
<p class="c_v">Proles regalis hoc flore patet spetialis;</p>
<p class="c_v">Lilia sunt flores, velut est rosa, nobiliores.</p>
<p class="c_v">O bone rex, certe probus es bonus esse, Roberte:</p>
<p class="c_v">Custos est decoris flos hic, est cura laboris,</p>
<p class="c_n">25</p><p class="vv">Servator roris onerisque fugaxque doloris.</p>
<p class="c_v">"Ut servem iura; dant lilia progenitura:</p>
<p class="c_v">Fulgor habet floris huius libamen honoris</p>
<p class="c_v">Quem servare volo, quia ledere subdita nolo.</p>
<p class="c_v">Rex ego sum certus, quod flos est iste Robertus.</p>
<p class="c_n">30</p><p class="vv">Sum factura Dei, cui debeo vim spetiei,</p>
<p class="c_v">Cuius sum totus, per quem sum vivere notus.</p>
<p class="c_v">Posco Deum rerum finem, desidero verum:</p>
<p class="c_v">Flos micchi sit ductor, dum contra crimina luctor"</p>
<p class="c_v">Rex sapiens certe, rex o bone, vive, Roberte.</p>
<p class="c_n">35</p><p class="vv">"Puro fulgore florum volo munera morum:</p>
<p class="c_v">Flos speculum vite micchi sit radiusque perite:</p>
<p class="c_v">Regnem prudenter, iuste, nunquam violenter:</p>
<p class="c_v">Aurea frons fulget, set mentes dogmate vulget".</p>
<p class="c_v">Lilia sunt grata regum iam magistra dicata;</p>
<p class="c_n">40</p><p class="vv">Flos hic dulcoris vim signat habere saporis.</p>
<p class="c_v">Flores expertum laudent ratione Robertum</p>
<p class="c_v">Regem, quem laudent sic quod per eum sua plaudent.</p>
<p class="c_v">Hic non marcescit flos, set pretio iuvenescit</p>
<p class="c_v">Et sordem nescit, quia semper amore calescit;</p>
<p class="c_n">45</p><p class="vv">Nunquam vilescit, set semper ad ardua crescit.</p>
<p class="c_v">Lilia cortina tua sunt et tuta carina,</p>
<p class="c_v">Cui nec sentina nocet aut ventosa ruina,</p>
<p class="c_v">Equora divina cupiens vi nare carina.</p>
<p class="blank">&nbsp;</p>
<p class="c_t">36b.</p>
<p class="c_v">Stet, stet tranquille solium, stet hoc arce pupille</p>
<p class="c_v">Semper divina, sua sicut sancta carina.</p>
<p class="blank">&nbsp;</p>
<p class="c_t">37a.</p>
<p class="c_v">Rex invicte, potens, acerrime, docte Roberte</p>
<p class="c_v">&nbsp;&nbsp;&nbsp;&nbsp;&nbsp; Ac generose pie quolibet ac opere,</p>
<p class="c_v">Rex es in adversis constans et mente secundis,</p>
<p class="c_v">&nbsp;&nbsp;&nbsp;&nbsp;&nbsp; Rex virtute vigens, rex pietatis amor,</p>
<p class="c_n">5</p><p class="vv">Rex cui secure possum mea dicere pure</p>
<p class="c_v">&nbsp;&nbsp;&nbsp;&nbsp;&nbsp; Iura nefasque datum virus et omne satum</p>
<p class="c_v">Et lamenta feris dampnis, commotaque multis</p>
<p class="c_v">&nbsp;&nbsp;&nbsp;&nbsp;&nbsp; Atque modis variis ictibus innumeris.</p>
<p class="c_v">Rex, ego sum quondam regnorum, non modo, princeps:</p>
<p class="c_n">10</p><p class="vv">&nbsp;&nbsp;&nbsp;&nbsp;&nbsp; Italyiam quam gens omnis ubique vocat.</p>
<p class="c_v">Vix nomen superest, vix me cognoscit in orbe</p>
<p class="c_v">&nbsp;&nbsp;&nbsp;&nbsp;&nbsp; Quisquam qui norat quam bene nota fui.</p>
<p class="c_v">Fugit honor, vires, et clara peritia fugit,</p>
<p class="c_v">&nbsp;&nbsp;&nbsp;&nbsp;&nbsp; Fama probis fugit intitulata viris,</p>
<p class="c_n">15</p><p class="vv">Egregius cessit sanguis, semen probitatis,</p>
<p class="c_v">&nbsp;&nbsp;&nbsp;&nbsp;&nbsp; Militie fugit ordo subesse sciens,</p>
<p class="c_v">Et genus atque decor, nec amor patrieque remansit</p>
<p class="c_v">&nbsp;&nbsp;&nbsp;&nbsp;&nbsp; Comunis, nec qui particularis erat.</p>
<p class="c_v">Pax neque que cives concordia nectit et arctat</p>
<p class="c_n">20</p><p class="vv">&nbsp;&nbsp;&nbsp;&nbsp;&nbsp; Est mecum: lacrimans fugit hyando: "Vale!"</p>
<p class="c_v">Imperio cunctis dominabar libera regnis,</p>
<p class="c_v">&nbsp;&nbsp;&nbsp;&nbsp;&nbsp; Occupat at fines plurima villa meos.</p>
<p class="c_v">Heu, pudet, et nudam tedet producere vitam</p>
<p class="c_v">&nbsp;&nbsp;&nbsp;&nbsp;&nbsp; Et piget ingratos pascere luce viros,</p>
<p class="c_n">25</p><p class="vv">Et piget infestos tot nunc sufferre labores,</p>
<p class="c_v">&nbsp;&nbsp;&nbsp;&nbsp;&nbsp; Ni rex solamen des micchi desque statum</p>
<p class="c_v">Desque bonam pacem des quam scis vimque salutis,</p>
<p class="c_v">&nbsp;&nbsp;&nbsp;&nbsp;&nbsp; Desque, prout robur, rex, valet acre tuum.</p>
<p class="c_v">Rex, potes hoc certe solum donare, Roberte,</p>
<p class="c_n">30</p><p class="vv">&nbsp;&nbsp;&nbsp;&nbsp;&nbsp; Consilioque potes auxilioque potes:</p>
<p class="c_v">Nemo potest sane sicut tu, rex, quia vane</p>
<p class="c_v">&nbsp;&nbsp;&nbsp;&nbsp;&nbsp; Blanditie fugiunt te vel adesse sciunt</p>
<p class="c_v">Vel si te scire metuunt vel forte venire</p>
<p class="c_v">&nbsp;&nbsp;&nbsp;&nbsp;&nbsp; ..................................................</p>
<p class="c_n">35</p><p class="vv">Sunt tua verba gravi sensu librataque suavi</p>
<p class="c_v">&nbsp;&nbsp;&nbsp;&nbsp;&nbsp; Lance Roberte quidem pondere dando fidem.</p>
<p class="c_v">Posse tuum fortes habet in bellando cohortes,</p>
<p class="c_v">&nbsp;&nbsp;&nbsp;&nbsp;&nbsp; Auxiliando placet plus tamen utque tacet.</p>
<p class="c_v">Me tibi conmendo, rex, sis miserens micchi. Flendo</p>
<p class="c_n">40</p><p class="vv">&nbsp;&nbsp;&nbsp;&nbsp;&nbsp; Hec expono tibi: Multa venena bibi;</p>
<p class="c_v">Plena necis proceres micchi pocula sepe dedere,</p>
<p class="c_v">&nbsp;&nbsp;&nbsp;&nbsp;&nbsp; Effecti diri set mage quippe lupis,</p>
<p class="c_v">Potavere meam, puto, peioresque medeam</p>
<p class="c_v">&nbsp;&nbsp;&nbsp;&nbsp;&nbsp; Quam credam calidam sive sitim validam.</p>
<p class="c_n">45</p><p class="vv">Primum nam plenum fuit acri morte venenum,</p>
<p class="c_v">&nbsp;&nbsp;&nbsp;&nbsp;&nbsp; Igne fuit, moris ast aliudque foris,</p>
<p class="c_v">Et flammas flabat, que me merore cremabat</p>
<p class="c_v">&nbsp;&nbsp;&nbsp;&nbsp;&nbsp; Atque furore suo - fervet hoc assiduo -</p>
<p class="c_v">Me non vicinis solum laniare rapinis,</p>
<p class="c_n">50</p><p class="vv">&nbsp;&nbsp;&nbsp;&nbsp;&nbsp; Set Cimbris, Capulis, barbarie populis.</p>
<p class="c_v">O rex experte, que defleo dira, Roberte,</p>
<p class="c_v">&nbsp;&nbsp;&nbsp;&nbsp;&nbsp; Dampna meoque rogo compatiare rogo:</p>
<p class="c_v">Hic rogus est mortis, vel plus quam mors fera fortis</p>
<p class="c_v">&nbsp;&nbsp;&nbsp;&nbsp;&nbsp; Urit. Adulterium nunc tenet imperium,</p>
<p class="c_n">55</p><p class="vv">Ignis avarorum iam surgit ad astra polorum</p>
<p class="c_v">&nbsp;&nbsp;&nbsp;&nbsp;&nbsp; Celestes ut opes nudet agens inopes;</p>
<p class="c_v">Invidie dumus pungens et lucida fumus</p>
<p class="c_v">&nbsp;&nbsp;&nbsp;&nbsp;&nbsp; Turbans atque polum fedat ubique solum.</p>
<p class="c_v">De reliquis dicam: linguam tederet amicam,</p>
<p class="c_n">60</p><p class="vv">&nbsp;&nbsp;&nbsp;&nbsp;&nbsp; Ipsa referre decet lingua quod illa secet.</p>
<p class="c_v">Rex pie, parce feram rem quam recoles fore veram,</p>
<p class="c_v">&nbsp;&nbsp;&nbsp;&nbsp;&nbsp; Nec possum iecoris vim retinere foris:</p>
<p class="c_v">Occultare negat flammas rogus hiis quasi degat:</p>
<p class="c_v">&nbsp;&nbsp;&nbsp;&nbsp;&nbsp; Ostendens lucem, monstrat habere ducem.</p>
<p class="blank">&nbsp;</p>
<p class="c_t">37b.</p>
<p class="c_v">Fictio iam clero dominatur more severo:</p>
<p class="c_v">&nbsp;&nbsp;&nbsp;&nbsp;&nbsp; Cor pompisque dedit, ad pharisea redit.</p>
<p class="blank">&nbsp;</p>
<p class="c_t">38.</p>
<p class="c_v">Roma dedit questum crebro cum murmure mestum,</p>
<p class="c_v">&nbsp;&nbsp;&nbsp;&nbsp;&nbsp; Exponens verum, sive statum miserum,</p>
<p class="c_v">Non habuit flexas aures aut cum prece nexas,</p>
<p class="c_v">&nbsp;&nbsp;&nbsp;&nbsp;&nbsp; Aut ad iusta pias has vetuere vias.</p>
<p class="c_n">5</p><p class="vv">Dixit Roma dolens, solari talia nolens:</p>
<p class="c_v">"Si micchi prima foret, que multis plebs modo floret,</p>
<p class="c_v">&nbsp;&nbsp;&nbsp;&nbsp;&nbsp; Aut virtus quorum censuit omne forum,</p>
<p class="c_v">Aut quorum gestis res publica pollet honestis,</p>
<p class="c_v">&nbsp;&nbsp;&nbsp;&nbsp;&nbsp; Indole vel redolet vel redolere solet,</p>
<p class="c_n">10</p><p class="vv">Noxia tam tela micchi non daret ista querela;</p>
<p class="c_v">&nbsp;&nbsp;&nbsp;&nbsp;&nbsp; Set patribus vobis nunc spoliata probis,</p>
<p class="c_v">Exprimo merores, ostendo voce labores,</p>
<p class="c_v">Set prius experto recolo mea dampna Roberto,</p>
<p class="c_v">&nbsp;&nbsp;&nbsp;&nbsp;&nbsp; Qui bene novit ea, scitque revisa mea.</p>
<p class="c_n">15</p><p class="vv">O fulgor regum, rex docte Roberteque, legum</p>
<p class="c_v">&nbsp;&nbsp;&nbsp;&nbsp;&nbsp; Scis antiquorum quod fuit Urbe forum,</p>
<p class="c_v">Que pax, que vita concors, unita, perita</p>
<p class="c_v">&nbsp;&nbsp;&nbsp;&nbsp;&nbsp; Ac amor ac patrie factus honor latrie,</p>
<p class="c_v">Ut dea visa foris, set credita maior ab horis,</p>
<p class="c_n">20</p><p class="vv">&nbsp;&nbsp;&nbsp;&nbsp;&nbsp; Non Babilone minor (set modo scissa sinor),</p>
<p class="c_v">Florida, pulcra, nimis formosior agmine primis,</p>
<p class="c_v">&nbsp;&nbsp;&nbsp;&nbsp;&nbsp; Marceo, nam senui, nec pretium tenui,</p>
<p class="c_v">Amisi cives et opes, quibus atria dives</p>
<p class="c_v">&nbsp;&nbsp;&nbsp;&nbsp;&nbsp; Implebam variis amplius ac Dariis:</p>
<p class="c_n">25</p><p class="vv">Paucos servavi, set facti iam sibi pravi,</p>
<p class="c_v">&nbsp;&nbsp;&nbsp;&nbsp;&nbsp; Me lacerant odiis et trucibus studiis.</p>
<p class="c_v">O Fabii, Bruti, Cocles Deciique saluti</p>
<p class="c_v">&nbsp;&nbsp;&nbsp;&nbsp;&nbsp; Nunc ubi vos queram, ne mea dicta teram?</p>
<p class="c_v">Scevaque Torquati, patrieque obire parati,</p>
<p class="c_n">30</p><p class="vv">&nbsp;&nbsp;&nbsp;&nbsp;&nbsp; Estis in arce poli forte nec orbe soli?</p>
<p class="c_v">Vos Scipiones et sancti mente Catones</p>
<p class="c_v">&nbsp;&nbsp;&nbsp;&nbsp;&nbsp; Liquistis diras meque cremare piras:</p>
<p class="c_v">Degeneres flores vestros spectate minores:</p>
<p class="c_v">&nbsp;&nbsp;&nbsp;&nbsp;&nbsp; Marte quidem laniant meque malis variant,</p>
<p class="c_n">35</p><p class="vv">Nec me solatur presentia. Cuius amatur</p>
<p class="c_v">&nbsp;&nbsp;&nbsp;&nbsp;&nbsp; Indiget, atque satis, nunc mea quassa ratis.</p>
<p class="c_v">Pastor non vilis Romani summus ovilis</p>
<p class="c_v">&nbsp;&nbsp;&nbsp;&nbsp;&nbsp; Trinus iam cedet quive pigendo sedet.</p>
<p class="c_v">Conqueror, huy! regum, non vota gerunt quia legum</p>
<p class="c_n">40</p><p class="vv">&nbsp;&nbsp;&nbsp;&nbsp;&nbsp; Ut scio sacrarum me recolendo parum,</p>
<p class="c_v">Et modo de parca, qua raptus et ille monarcha</p>
<p class="c_v">&nbsp;&nbsp;&nbsp;&nbsp;&nbsp; Augustusque fuit, quove Iudea luit,</p>
<p class="c_v">Titus, amor generis et delitie. Set haberis</p>
<p class="c_v">&nbsp;&nbsp;&nbsp;&nbsp;&nbsp; Rex similis; doleo plus modo quam soleo,</p>
<p class="c_n">45</p><p class="vv">Ni capias curam generosam per genituram,</p>
<p class="c_v">&nbsp;&nbsp;&nbsp;&nbsp;&nbsp; Digne Roberte, mei, iura tuendo Dei:</p>
<p class="c_v">Si capies istum clipeum, tunc hoc bene Christum</p>
<p class="c_v">&nbsp;&nbsp;&nbsp;&nbsp;&nbsp; Magnificabis, eo quod placet usque Deo</p>
<p class="c_v">Compatiare, meis que sum spoliata tropheis.</p>
<p class="c_n">50</p><p class="vv">&nbsp;&nbsp;&nbsp;&nbsp;&nbsp; Cerne meam faciem, vim laceram speciem.</p>
<p class="c_v">Te nunc ipsa doma virtutibus: aspice, Roma:</p>
<p class="c_v">&nbsp;&nbsp;&nbsp;&nbsp;&nbsp; Quelibet auxilii sic proba consilii</p>
<p class="c_v">Urbs eget, et, quanto splendet de nomine, tanto</p>
<p class="c_v">&nbsp;&nbsp;&nbsp;&nbsp;&nbsp; Lumine maiore debet hec ipsa fore.</p>
<p class="c_n">55</p><p class="vv">Roma vocor, doleo quia sum spoliata tropheo</p>
<p class="c_v">&nbsp;&nbsp;&nbsp;&nbsp;&nbsp; Civibus atque meis, sumque repleta reis,</p>
<p class="c_v">Nec vetus umbra mei manet aut splendor speciei:</p>
<p class="c_v">&nbsp;&nbsp;&nbsp;&nbsp;&nbsp; Cum genitrice mea visa fuique dea.</p>
<p class="blank">&nbsp;</p>
<p class="c_t">39.</p>
<p class="c_v">Cuius tantillum me claudit ymago sigillum</p>
<p class="c_v">Me sic premisit, sua quando gerenda revisit.</p>
<p class="c_v">Obsequio veni cuius certamine pleni</p>
<p class="c_v">Sunt modo tam dives quam pauper et undique cives.</p>
<p class="c_n">5</p><p class="vv">In studiis pergam tecum, donec sua vergam</p>
<p class="c_v">Monstra foras dira, quorum vulgus calet ira</p>
<p class="c_v">Et rancore truci, quia sunt contraria luci.</p>
<p class="c_v">Fac cito, rex docte, ne preveniat tua nocte</p>
<p class="c_v">Hostis perversus, qui, semper ymagine mersus</p>
<p class="c_n">10</p><p class="vv">Fallaci, tela componit in equore vela,</p>
<p class="c_v">Ut cordis cellas turbet faciatque procellas.</p>
<p class="blank">&nbsp;</p>
<p class="c_t">40a.</p>
<p class="c_v">Sub Iunone fera dicor crevisse noverca:</p>
<p class="c_v">In virtute proba domui nequissima monstra;</p>
<p class="c_v">Antheum Libica prostravi solus arena,</p>
<p class="c_v">Arpias modica vi de tellure fugavi,</p>
<p class="c_n">5</p><p class="vv">Cacum cecavi latronem rupe gigantem,</p>
<p class="c_v">Ydram mactavi dubio pereunte veneno,</p>
<p class="c_v">Busiridemque dedi conmedendum prorsus equabus,</p>
<p class="c_v">Qui meruit cedi Poliphemum falce secavi,</p>
<p class="c_v">Lumina convulsi centum custodis et Argi;</p>
<p class="c_n">10</p><p class="vv">Et quia vi fulsi, centauros debilitavi,</p>
<p class="c_v">Aurea diripui vigilanti poma draconi;</p>
<p class="c_v">Aprum, cum volui, silva pandente, cecidi,</p>
<p class="c_v">Pellem decerpsi nemeo nempe leoni,</p>
<p class="c_v">Amnis Acheloi demisi rupibus ora,</p>
<p class="c_n">15</p><p class="vv">Vellera detraxi de Colchis aurea dudum,</p>
<p class="c_v">Cursu devici cervam; colubros puer infans</p>
<p class="c_v">In cunis stravi, celos humerisque levavi;</p>
<p class="c_v">Cerberus ex triplici per me fuit ipse catena</p>
<p class="c_v">Tractus, et icta solo cervix sua trina potenter.</p>
<p class="c_n">20</p><p class="vv">Fac et idem, verte, rex, nunc oculosque, Roberte:</p>
<p class="c_v">Non minor ipse gigas es tu: si ducere bigas</p>
<p class="c_v">De transalpinis vel vis revocare ruinis,</p>
<p class="c_v">Quas habui mecum virtutes sunt modo tecum.</p>
<p class="c_v">Accedas, queso, Romam, que corpore leso</p>
<p class="c_n">25</p><p class="vv">Litibus icta gemit semper, nam conmoda demit</p>
<p class="c_v">Seva nimis rabies odiorum sive furorum.</p>
<p class="c_v">Mente potes Romam, si vis, ubique iuvare.</p>
<p class="c_v">Ipsa canem series sua quem fert multa proborum</p>
<p class="c_v">Vatum suscepit, de quo CATULOS generavit,</p>
<p class="c_n">30</p><p class="vv">Et iam concepit peiores iamque paravit</p>
<p class="c_v">Illis officium nocuum viresque nocendi:</p>
<p class="c_v">Querunt iudicium sua pessima vota regendi.</p>
<p class="blank">&nbsp;</p>
<p class="c_t">40b.</p>
<p class="c_v">Cerne meam clavam cum qua mala monstra necavi,</p>
<p class="c_v">Exterrens pravam rabiem qua stant truce pravi.</p>
<p class="blank">&nbsp;</p>
<p class="c_t">40c.</p>
<p class="c_v">Herculis ista vago fluctu non extat ymago,</p>
<p class="c_v">Set docet ut bellum fiat culpeque macellum.</p>
<p class="blank">&nbsp;</p>
<p class="c_t">41.</p>
<p class="c_v">Postquam trux cedes fraternas perculit edes</p>
<p class="c_v">Et frater vidit fratrem livore cecidit,</p>
<p class="c_v">Ante viri sortem fuit hec delusio mortem</p>
<p class="c_v">Incurrit, set Adam post illum nos lue quadam</p>
<p class="c_n">5</p><p class="vv">Incidimus fraudem, nec perdimus undique laudem.</p>
<p class="c_v">Nam dat pura Fides penas quas tu fera rides</p>
<p class="c_v">O Fortuna, graves mergensque sub equore naves</p>
<p class="c_v">Seva nimis tecum Tempestas; nam mare cecum</p>
<p class="c_v">Est via fortune: modo tuta sub obice lune,</p>
<p class="c_n">10</p><p class="vv">Nunc anceps, terrens ac ventis equora verrens.</p>
<p class="c_v">Expedit ergo viros fortes, formidine miros,</p>
<p class="c_v">Spreto tam mortis quam dire tempore sortis,</p>
<p class="c_v">Summere tutelam que dat ratione medelam.</p>
<p class="c_v">Que si summatur, res publica fortificatur,</p>
<p class="c_n">15</p><p class="vv">Cessat tempestas; nam, si dominatur honestas,</p>
<p class="c_v">Exemploque boni regis parent dictioni</p>
<p class="c_v">Quos mare turbatum cogit violare senatum,</p>
<p class="c_v">Aut impulsare suadet, vel cedis amare</p>
<p class="c_v">Sevitiam, fraudis vel fungi sub vice caudis.</p>
<p class="c_n">20</p><p class="vv">Virtutis pure fidei que conmoda cure</p>
<p class="c_v">Conmictit tute qui credit ubique salute</p>
<p class="c_v">Fungatur quod es qua sperat habere trophea,</p>
<p class="c_v">Ut romana parens res publica, viribus arens</p>
<p class="c_v">Nunc, confortetur ad virtutem relevetur,</p>
<p class="c_n">25</p><p class="vv">Rege tuente cito, cordato, rite perito,</p>
<p class="c_v">Invicto, noscens virtutes, Hercule poscens</p>
<p class="c_v">Prepollere viro magis in certamine miro.</p>
<p class="c_v">Tu, bone rex, imo rex optime, te rogo primo</p>
<p class="c_v">Quam morbus crescat, vel quam nimis ira calescat</p>
<p class="c_n">30</p><p class="vv">Et furor accensus quo fit fatuusque recensus</p>
<p class="c_v">Omnis homo secum, curvusque per omnia cecum</p>
<p class="c_v">Illud iter sortis sectans vestigia mortis,</p>
<p class="c_v">Sunt ubi non rara, set pessima, rex, et amara:</p>
<p class="c_v">Suscipe, ne tardes, curam, qui sensibus ardes</p>
<p class="c_n">35</p><p class="vv">Plenis fervoris divini, rex, et amoris.</p>
<p class="c_v">Hec quoque tutela tibi Rome sumpta medela</p>
<p class="c_v">Italie toti fuerit: nam sentio voti</p>
<p class="c_v">Concepti motum per signa patentia notum.</p>
<p class="c_v">Te dominum gliscunt, tua vota sequi quia discunt:</p>
<p class="c_n">40</p><p class="vv">Cernunt te patrem quem terra latinaque fratrem</p>
<p class="c_v">Quemve sibi talem peperit regem latialem.</p>
<p class="blank">&nbsp;</p>
<p class="c_t">42.</p>
<p class="c_v">Tres tibi do flores, tibi tres debentur honores:</p>
<p class="c_v">Lilia candoris nivei sunt plena nitoris</p>
<p class="c_v">Et monstrant morum fore se flores meliorum:</p>
<p class="c_v">Primum nature flos est regis geniture,</p>
<p class="c_n">5</p><p class="vv">Est qui candoris nivei purique coloris.</p>
<p class="c_v">Lilia fulva placent, crocei generata coloris,</p>
<p class="c_v">Regia sunt, iusta sunt, aurea suntque venusta,</p>
<p class="c_v">Luminis esse ducem signant veram quia lucem.</p>
<p class="c_v">Hic flos est quorum quo stat sapientia morum,</p>
<p class="c_n">10</p><p class="vv">Aureus hic donat flos quo te luce coronat.</p>
<p class="c_v">Lilia rubra docent quod gratia plena caloris,</p>
<p class="c_v">Nec labor ipse, nocent fervens plenus vel amoris.</p>
<p class="c_v">Hos ego, rex, flores, Florentia, do per honores:</p>
<p class="c_v">Ignis hic est floris quo gratia fervet amoris,</p>
<p class="c_n">15</p><p class="vv">Monstrans ardoris vim proprietate caloris.</p>
<p class="blank">&nbsp;</p>
<p class="c_t">43a.</p>
<p class="c_v">Princeps excellens, rex invictissime, noscis</p>
<p class="c_v">Quod capud esse vales, primum quod cetera poscis.</p>
<p class="c_v">Roma diu mundi caput extitit, et ditione</p>
<p class="c_v">Rexit, adhuc nomen servans, illa ratione,</p>
<p class="c_n">5</p><p class="vv">Imperii vacuum, set summum pontificatum</p>
<p class="c_v">Servat adhuc, etiam per castra remota relatum.</p>
<p class="c_v">Dum libro finem qui possit rebus haberi</p>
<p class="c_v">Ausoniis, doleo longe sua iura teneri.</p>
<p class="c_v">Quid facit externis presentia pontificalis?</p>
<p class="c_n">10</p><p class="vv">Corrumpit mores ignaros mos generalis.</p>
<p class="c_v">Est mala monstra sequi fora talia: namque cibantur</p>
<p class="c_v">Quidam plebe Dei, quidam victumque lucrantur,</p>
<p class="c_v">Quidam furantur fidentius unde tenentur</p>
<p class="c_v">Liberius cunctis, licet interdum lacerentur.</p>
<p class="c_n">15</p><p class="vv">At nocet hec Latiis absentia pontificatus.</p>
<p class="c_v">Cum proprios dominos habeant alii dominatus,</p>
<p class="c_v">Tuscia rege caret, nec habet Lombardia regem,</p>
<p class="c_v">Nec circunstantes regiones quem, nisi legem.</p>
<p class="c_v">Arbitrio frenis longeque diuque soluto,</p>
<p class="c_n">20</p><p class="vv">Deficiente simul pastoris preside scuto,</p>
<p class="c_v">Pro libito vivunt, fragilesque premuntur iniquis:</p>
<p class="c_v">Et bonus opponat illos defendere si quis,</p>
<p class="c_v">Incidit atroces defensor turbinis iras</p>
<p class="c_v">Pressoris nocui. Sic surgunt sepe tyranni,</p>
<p class="c_n">25</p><p class="vv">Sic inimicitie, sic partes suscitat ardor.</p>
<p class="c_v">Sic ego, rex, etiam turbor scindorque malignis</p>
<p class="c_v">Ictibus irarum, sic trux insania diras</p>
<p class="c_v">Conmovet insidias et duri prelia dampni;</p>
<p class="c_v">Et nisi quod, dono divino, sepe retardor,</p>
<p class="c_n">30</p><p class="vv">Roma minora pati discrimina cernitur ignis</p>
<p class="c_v">Quam mea quippe forent. Rex, queso, suscipe, zelo</p>
<p class="c_v">Inducente Dei, Latii tutamina. Velo</p>
<p class="c_v">Utere consilii, quia res tua tangitur. Arma</p>
<p class="c_v">Eminus aptantur, et fingitur unica parma.</p>
<p class="c_n">35</p><p class="vv">Pacis id intuitu pretenditur imperialis;</p>
<p class="c_v">Ast aliud signum telum feriet necis alis</p>
<p class="c_v">Sive doli, feriet iamdudum cusa sagitta,</p>
<p class="c_v">Et pax ostendet quid fert in curia fitta:</p>
<p class="c_v">(Quod Deus advertat!) concordia falsa minatur,</p>
<p class="c_n">40</p><p class="vv">Libertatis opes latie captura putatur</p>
<p class="c_v">Et regni Siculi sedem raptura: tueri</p>
<p class="c_v">Romam si curas, illis nil quibit haberi.</p>
<p class="blank">&nbsp;</p>
<p class="c_t">43b.</p>
<p class="c_v">Filia sum Rome: pro se loquor ac ego pro me,</p>
<p class="c_v">Et credor vere Florentia nomen habere.</p>
<p class="c_v">Romani flores me construxere priores</p>
<p class="c_v">Menibus et mustis et me cinxere venustis:</p>
<p class="c_n">5</p><p class="vv">Nunc infelicis queror ex dampnis genitricis.</p>
<p class="blank">&nbsp;</p>
<p class="c_t">43c.</p>
<p class="c_v">Flos florum, flore Florentia crescit honore,</p>
<p class="c_v">Me quia virtutis rego, rex, frenoque salutis.</p>
<p class="blank">&nbsp;</p>
<p class="c_t">44.</p>
<p class="c_v">Alma fides rogitat multis impulsa procellis,</p>
<p class="c_v">Quam tot exponunt nova nunc certamina bellis,</p>
<p class="c_v">Et metuit casum plebeie turbine turbe,</p>
<p class="c_v">Ne fiat novitas moveat quam vulgus in urbe</p>
<p class="c_n">5</p><p class="vv">Teque simul mecum pro Rome pace precatur,</p>
<p class="c_v">Que Latium sedat (sua nam pax sic veneratur).</p>
<p class="c_v">Ipsa fides queritur quod eam gens aspera dure</p>
<p class="c_v">Cervicis quatitur, que nescit vera figure</p>
<p class="c_v">Scriptis archana, nec credit pura videnti,</p>
<p class="c_n">10</p><p class="vv">Credere quodque volunt faciunt multi violenti,</p>
<p class="c_v">Frangitur atque caput Fidei, dum vera loquenti</p>
<p class="c_v">Italyeque decus vel dogmate iura tuenti:</p>
<p class="c_v">"Nunc, quia pastor abest qui pascere velle videtur,</p>
<p class="c_v">Ut vox comunis simulatio nunc hec habetur.</p>
<p class="c_n">15</p><p class="vv">In dubiis fieri cautelam nostra magistra</p>
<p class="c_v">Poscit, ne veniant quedam improvisa sinistra.</p>
<p class="c_v">Rex, cautela, nocens que nunquam scitur abundans,</p>
<p class="c_v">Prodest provisis casus subitos nece mundans.</p>
<p class="c_v">Non sapiens unquam dicit: 'Non ista putavi',</p>
<p class="c_n">20</p><p class="vv">Ponderat ante quidem quid possunt fingere pravi,</p>
<p class="c_v">Quid rerum novitas producere, quidve laborat</p>
<p class="c_v">Gens perversa, vel opes, aurum, vel si quod adorat</p>
<p class="c_v">Usurpare decus, vel quidvis criminis ardet;</p>
<p class="c_v">Fervet enim studiis, ne quisquam vota retardet.</p>
<p class="c_n">25</p><p class="vv">Si te firma fides que bene lustravit et isto</p>
<p class="c_v">Te posuit regno, quod habes a principe Christo</p>
<p class="c_v">(In te quippe manet festina lux hodierna)</p>
<p class="c_v">Te vocat ut Romam defendas, tu probe verna</p>
<p class="c_v">Et miles Christi pugnas: modo res sua poscit:</p>
<p class="c_n">30</p><p class="vv">Nunc licet: haud sensus cur queris: res ea noscit.</p>
<p class="c_v">Est argumentum rerum non fronte patentum</p>
<p class="c_v">Clara fides: illi qui credunt dona potentum</p>
<p class="c_v">Virtutum meruere, gerunt magnalia signa.</p>
<p class="c_v">Tolle, Roberte, tuo tutamina tegmine digna.</p>
<p class="c_n">35</p><p class="vv">Spes invitabit te, carus amorque rogabit,</p>
<p class="c_v">Ostendent causas cur tollere pila tonabit</p>
<p class="c_v">Virtutum series. Hah, cerne, Roberte, pudorem</p>
<p class="c_v">Ecclesie: pugilem te gestit mente gigantem</p>
<p class="c_v">Et vi Sansonem, nec perdis Martis honorem,</p>
<p class="c_n">40</p><p class="vv">Set carnem vincis cum mundo pura vorantem".</p>
<p class="c_v">Cum tulit ista Fides, Spes constans, ecce, sequendo,</p>
<p class="c_v">Inquit pro Roma, non territa verba loquendo.</p>
<p class="blank">&nbsp;</p>
<p class="c_t">45.</p>
<p class="c_v">Spesque vocata suos cantavit cernua versus</p>
<p class="c_v">In celum: "Quoniam Pharao fuit in mare mersus,</p>
<p class="c_v">Optimus est finis quem non conturbat Averni</p>
<p class="c_v">Fumus, set vite debet susceptio cerni.</p>
<p class="c_n">5</p><p class="vv">Spes habet et firmat: quod si modo suscipis istam</p>
<p class="c_v">Curam pro Roma, quam nosti turbine pistam,</p>
<p class="c_v">Induperatoris sedem merebis in Urbe:</p>
<p class="c_v">Iam sonat hoc vocis comunis adoptio turbe.</p>
<p class="c_v">Sanctius imperii solium reor esse mereri,</p>
<p class="c_n">10</p><p class="vv">Spes ego, quam solium secus imperiumque teneri.</p>
<p class="c_v">Quid valet hec pompe mundane gloria? Nonne</p>
<p class="c_v">Fit cinis hoc vanum congestum corporis omne?</p>
<p class="c_v">Virtus ascendit super omnia sydera certe.</p>
<p class="c_v">Tu bene sic speras ascendere, Speque, Roberte,</p>
<p class="c_n">15</p><p class="vv">Me comitante, poli gaudebis sede beata.</p>
<p class="c_v">Set differre moras sentit: post non dare grata</p>
<p class="c_v">Lucra nec expertum scitur ius reddere rectum.</p>
<p class="c_v">Ha, bone rex, medium capies opus: incipe tectum;</p>
<p class="c_v">Mox paries faciet feliciter: ergo labora,</p>
<p class="c_n">20</p><p class="vv">Felix quam speras meliorque parabitur hora.</p>
<p class="c_v">Hic labor, hoc opus est facilis placidusque volenti.</p>
<p class="c_v">Incipe! Dimidium facti datur incipienti.</p>
<p class="c_v">Si mecum capies, rex, hanc, duce me, cito curam,</p>
<p class="c_v">Ad maiora scies vim semper crescere duram,</p>
<p class="c_n">25</p><p class="vv">Scis bene quod duris gaudet persistere bellis</p>
<p class="c_v">Virtus, dum superat sua fortis frigora pellis.</p>
<p class="c_v">Tecum semper ero: vinces figmentaque mecum,</p>
<p class="c_v">Semper victor eris, fuero dum Spes ego tecum.</p>
<p class="c_v">Causa quidem Rome miserabilis et pia regem</p>
<p class="c_n">30</p><p class="vv">Invitatque pium te nuncque piam dare legem.</p>
<p class="c_v">Auxilium valde festinum tu, bone princeps,</p>
<p class="c_v">Hoc prestare potes: propera cito ferre, deinceps</p>
<p class="c_v">Carus Amor causas ardenter proferet. Ergo</p>
<p class="c_v">Exaudi clementer eum qui pondera tergo</p>
<p class="c_n">35</p><p class="vv">Dulciter usque gerit, donec sortitur amata.</p>
<p class="c_v">Ma quidem vere fertur dilectio grata.</p>
<p class="c_v">Rex, decus illud ama quod, amatum, det tibi fructum</p>
<p class="c_v">Quive malum caveat, prudens, incurrere luctum.</p>
<p class="c_v">Crede micchi, queso, credens mox pace frueris</p>
<p class="c_n">40</p><p class="vv">Regni: nullus erit, quia sic virtute mereris,</p>
<p class="c_v">Qui te vel regnum ledat vel terreat hostis.</p>
<p class="c_v">Sic sum, Spes, fortis contra fera prelia postis".</p>
<p class="blank">&nbsp;</p>
<p class="c_t">46.</p>
<p class="c_v">Dicit compatiens Dilectio fervida Rome:</p>
<p class="c_v">"Non loquor hec pro me, set sancti fervida Thome</p>
<p class="c_v">Cogit hec ipsa loqui, que fert affectio, verba.</p>
<p class="c_v">Nec debent cerni collecta prout vel acerba</p>
<p class="c_n">5</p><p class="vv">Aspera". - Sic igitur fatur Dilectio dulcis,</p>
<p class="c_v">Mella trahens favicis hec delectantia sulcis.</p>
<p class="c_v">"Per regum regem, qui singula regna creavit,</p>
<p class="c_v">Etternam vitam qui iustis seque paravit,</p>
<p class="c_v">Per primogenitum Christumque suum dominorum</p>
<p class="c_n">10</p><p class="vv">Quem credis Dominum Salvatoremque bonorum,</p>
<p class="c_v">Qui Deus est et homo, te per carismata dona,</p>
<p class="c_v">Ne spectes septem rogo, nunc dum dico, triona,</p>
<p class="c_v">Ne retrahas aures a verbis que loquor istis.</p>
<p class="c_v">Pro Latiis vere nunc compatior nece pistis.</p>
<p class="c_n">15</p><p class="vv">Perque tuam stirpem generosam, te per amorem</p>
<p class="c_v">Quem servas fidei, per quem cunctis et honorem</p>
<p class="c_v">Christicolis prebes nunc precipueque Latinis</p>
<p class="c_v">Et quos inmersos nunc prospicis esse ruinis,</p>
<p class="c_v">Audi consilium quod ego, Dilectio, pono</p>
<p class="c_n">20</p><p class="vv">Lance tue mentis pro pacis divite dono.</p>
<p class="c_v">Set breviter quosdam referam, quos fervor amoris</p>
<p class="c_v">Attraxit patrie plus quam fuga plena timoris.</p>
<p class="c_v">Codrus, dux fervens, ut plebs foret Actica Spartis</p>
<p class="c_v">Libera, se morti tribuit manibus trucis artis.</p>
<p class="c_n">25</p><p class="vv">Ne, quas iurarat servare, Lacena iuventus</p>
<p class="c_v">Rumperet hec leges, Tracie longissima ventus,</p>
<p class="c_v">Regna tulit, nunquam rediturum sponte Ligurgum</p>
<p class="c_v">Et coluit vilem, non cognitus advena, burgum:</p>
<p class="c_v">Tantus amor patriam dilexit vivere recte.</p>
<p class="c_n">30</p><p class="vv">Leges nam claudunt perversa putamina vecte.</p>
<p class="c_v">Libertatis amor Darium sotiosque Magorum</p>
<p class="c_v">Procurare necem latebrasque pudoris eorum</p>
<p class="c_v">Impulit, et Moysem, cum Nilicolas ibi fugit,</p>
<p class="c_v">Et post, cum rediit et ad Equora Rubra refugit.</p>
<p class="c_n">35</p><p class="vv">Sanctus amor patrie Machabeos ferre coegit</p>
<p class="c_v">Tot fera bella simul discrimina; cum data legit</p>
<p class="c_v">Iussa Dei, David fecit mactare Goliam.</p>
<p class="c_v">Sanson amore Philisteos. Quis fecit Heliam</p>
<p class="c_v">Ignem de celo, nisi zelus amoris, habere</p>
<p class="c_n">40</p><p class="vv">Atque cremare viros audentes dura iubere?</p>
<p class="c_v">Dicam mirandos pro libertatis amore,</p>
<p class="c_v">Aut Decios Fabiosque necem subiisse vigore.</p>
<p class="c_v">Aut alios referam, quos proque salute Quirites</p>
<p class="c_v">Proque bono patrie produxit amor fore dites</p>
<p class="c_n">45</p><p class="vv">Nomine perpetuo, Paulum, Lepidos, Scipiones,</p>
<p class="c_v">Ac etate sua venerandos iure Catones.</p>
<p class="c_v">Induperatores ideo sub nube relinquam,</p>
<p class="c_v">Nam paucos movit bene vivere dux amor, inquam.</p>
<p class="c_v">Sub brevitate tuli quorum pia facta caloris</p>
<p class="c_n">50</p><p class="vv">Ardentis stimulavit amor vel fructus honori.</p>
<p class="c_v">Te moveat, precor, almus amor pro supplice Roma,</p>
<p class="c_v">Cuius sunt frondes et diruta vivida poma.</p>
<p class="c_v">Nec tamen auxilium querit discrimine plenum,</p>
<p class="c_v">Set decus attollens et munus pacis amenum.</p>
<p class="c_n">55</p><p class="vv">Fac, precor, ut redeant concordes, fac, ad amorem,</p>
<p class="c_v">Fac ponant odium, fac linquant corde furorem,</p>
<p class="c_v">Si reparare cupis que sunt detenta nefande.</p>
<p class="c_v">Vota quietis eis et libera pectora pande.</p>
<p class="c_v">Dum geris officium pro libertate senatus:</p>
<p class="c_n">60</p><p class="vv">Utere: coge pecus dimictere castra reatus.</p>
<p class="c_v">Estque senatus (ego sic censeo) tota Latina</p>
<p class="c_v">Gens tuus et Christi, quia rex et sancta carina.</p>
<p class="c_v">Parcere namque decet subiectis, calce rebelles</p>
<p class="c_v">Conculcare, feras rostris excerpere pelles.</p>
<p class="c_n">65</p><p class="vv">Sunt qui non querunt ut agant bona, peste coacti</p>
<p class="c_v">Ni fuerint, pressique truci tortore, subacti</p>
<p class="c_v">Tormentis. Alii sunt. qui, dulcedine ducti,</p>
<p class="c_v">Omne bonum gliscunt, faciunt parentque reducti</p>
<p class="c_v">Officiis molli monitu. Rex, hec quia sentis,</p>
<p class="c_n">70</p><p class="vv">Cuncta tenes prompte tanquam sita lumine mentis.</p>
<p class="c_v">Cumque sit artis opus magnus verusque magister,</p>
<p class="c_v">Ars dum cauta subit, tunc omnia vota minister</p>
<p class="c_v">Perficit, ut doctus. Plebs indiget arte Quiritum,</p>
<p class="c_v">Non gravitate regi: si copia previa, ritum</p>
<p class="c_n">75</p><p class="vv">Annone victusque, cibat dulcore, domatur</p>
<p class="c_v">Illa famis rabies, que non ieiuna moratur</p>
<p class="c_v">Lege sub iniuncta, set subditur Urbis amori.</p>
<p class="c_v">Pasce, Deus, populum: sic libertate decori</p>
<p class="c_v">Preponit propria cum nobilitate latinum,</p>
<p class="c_n">80</p><p class="vv">Ut nolit morem nisi quem tenet accipi trinum,</p>
<p class="c_v">Delitiis tangi, cum delitiis revocari,</p>
<p class="c_v">Delitiis pasci, cum delitiis decorari.</p>
<p class="c_v">Tunc est cordatus, tunc venaturque libenter,</p>
<p class="c_v">Tunc audax auceps, tunc aves rapit ipse libenter.</p>
<p class="c_n">85</p><p class="vv">Militiam gestis, Romanos pasce pudorem:</p>
<p class="c_v">Horres hos, tecum habeas tunc set per amorem,</p>
<p class="c_v">Marte tuos comites credas et Marte valentes,</p>
<p class="c_v">Nam sunt cordati nullum pugnando timentes.</p>
<p class="blank">&nbsp;</p>
<p class="c_t">47.</p>
<p class="c_v">Hos humiles in aquas quia despicit omne superbum,</p>
<p class="c_v">Finierat iam cara suum Dilectio verbum,</p>
<p class="c_v">Consiliumque loqui quando Prudentia cepit:</p>
<p class="c_v">"Talibus exemplis, capiens exordia, repit</p>
<p class="c_n">5</p><p class="vv">Nomen quippe meum, rex, in contraria mersum</p>
<p class="c_v">Imprudenter, agit sermonem turbine versum.</p>
<p class="c_v">Simpliciter dicam que sentio me meminisse:</p>
<p class="c_v">Pro stulta causa novi quosdam periisse.</p>
<p class="c_v">Cesar discordes revocavit ad arma cohortes,</p>
<p class="c_n">10</p><p class="vv">Et statuit sua signa sequi quas pre fore fortes</p>
<p class="c_v">Noverat: id fecit, quia calliditate latenti</p>
<p class="c_v">Est functus, docuit plebemque subesse tuenti</p>
<p class="c_v">Maturus virtute senex, et nobilitati</p>
<p class="c_v">Victum prestare, si vitam debilitati</p>
<p class="c_n">15</p><p class="vv">Nollet defesse conmictere state modeste.</p>
<p class="c_v">Instruxit questos romanos, obice peste,</p>
<p class="c_v">Defectus vini, cum deduxisset aquarum</p>
<p class="c_v">Flumen Agrippa, tamen non solum, set variarum.</p>
<p class="c_v">Expedit interdum, quos usta cupido Liei</p>
<p class="c_n">20</p><p class="vv">Viliter incendit, supponere lege diei,</p>
<p class="c_v">Ut videant, quid avent si sit comunibus equa</p>
<p class="c_v">Iuribus et vite non officientia, ne qua</p>
<p class="c_v">Surgat iniqua lues. Quid plura? Referre memento,</p>
<p class="c_v">Que passus fuerit, quo duxerit agmina vento</p>
<p class="c_n">25</p><p class="vv">Dux Cato, dum libicis sitiens transibat arenis,</p>
<p class="c_v">Et quibus anxietas curam suscepit habenis</p>
<p class="c_v">Romani populi. Si respicis illa priora,</p>
<p class="c_v">Sicut scis, monstrant opereris uti meliora.</p>
<p class="c_v">Regia nunc oculis presentia mens habet arva</p>
<p class="c_n">30</p><p class="vv">Vomere festino sulcandaque cuspide parva.</p>
<p class="c_v">Intenti studii res indiget ista salubris,</p>
<p class="c_v">Ne pateant aditus feralibus ulla colubris</p>
<p class="c_v">Hostia: versutis incedunt gressibus, ulla</p>
<p class="c_v">Sibila non produnt effectus, deque medulla</p>
<p class="c_n">35</p><p class="vv">Conspirata tacent. Provisio dat rationem</p>
<p class="c_v">Que superat fraudes et earum mox regionem.</p>
<p class="c_v">Hec ego predico regi secreta videnti</p>
<p class="c_v">Et recolo multis rebus verso sapienti;</p>
<p class="c_v">Non doceo que doctus habet prelucida corde,</p>
<p class="c_n">40</p><p class="vv">Nam tenebris omnique caret de crimine sorde".</p>
<p class="c_v">Sic cecinit dubiis postquam Prudentia noscens</p>
<p class="c_v">Interiora doli, set cure conmoda poscens,</p>
<p class="c_v">Iustitie virtus ortari cepit et illum,</p>
<p class="c_v">Ut iustum, pupugit super asperiora, Camillum.</p>
<p class="blank">&nbsp;</p>
<p class="c_t">48.</p>
<p class="c_v">"Regia quid differs, o iuste Roberte, potestas,</p>
<p class="c_v">Quid facis ex parte, quid possit iuris honestas,</p>
<p class="c_v">Lege mea nosti, quod cuilibet opto tributum.</p>
<p class="c_v">Hoc opus est certe, quod vult res publica tutum:</p>
<p class="c_n">5</p><p class="vv">Omne suum reddi, reverentia digna priori,</p>
<p class="c_v">Maiorique decus, subventio grata minori,</p>
<p class="c_v">Et paribus sincera fides debetque referri</p>
<p class="c_v">Mutuus intus amor nec falso turbine verri.</p>
<p class="c_v">Inter personas non est acceptio, cernens</p>
<p class="c_n">10</p><p class="vv">Iusto nature, que sit deformia spernens</p>
<p class="c_v">Corpora, vel pulcra que sint vitiosa, vel ira</p>
<p class="c_v">Digna probans titulisque legens que sint mala dira.</p>
<p class="c_v">Pacifico pacem decet, infesto dare penam,</p>
<p class="c_v">Ut subeat iuri vel duram colla catenam</p>
<p class="c_n">15</p><p class="vv">Cingere seva, ruant ne per loca more draconum,</p>
<p class="c_v">Mundaque fedantes et flantes virus agonum.</p>
<p class="c_v">Quis melior cultus, dominoque deoque placere,</p>
<p class="c_v">Aut opus, aut votum, seu dux oratio vere</p>
<p class="c_v">Legis ubique mee, quam defensacula iusta,</p>
<p class="c_n">20</p><p class="vv">Ne cadat incautus populus? Tutela venusta</p>
<p class="c_v">Est, certe fragiles substentas rexque Quirites.</p>
<p class="c_v">Iam reges habuere, boves quasi sub iuga mites.</p>
<p class="c_v">Omnes imperii romani regnaque rectus</p>
<p class="c_v">Vix quisquam sistit, si comprimat arcta senectus.</p>
<p class="c_n">25</p><p class="vv">Indiget auxilio, senuit quia, Roma: iuvari</p>
<p class="c_v">Debet: amica fui, semper merui set amari.</p>
<p class="c_v">Regalis stirpis Francorum diligis equam</p>
<p class="c_v">Virtutem: vitium ne surgat, comprime nequam,</p>
<p class="c_v">Tu bonus ac equus. Ne tedeat ergo, Roberte,</p>
<p class="c_n">30</p><p class="vv">Nam sub tutore pereunt bona pacis inerte.</p>
<p class="c_v">Si, te sollicito, mea lex servata salutis</p>
<p class="c_v">Gaudia dat celos iustis a carne solutis,</p>
<p class="c_v">Datque videre Deum velut est, dat carpere palmam,</p>
<p class="c_v">Dat vitare necis etterne, me duce, salmam,</p>
<p class="c_n">35</p><p class="vv">Ius vult nature, ius vult civile, reposcit</p>
<p class="c_v">Municipale, iubet qui iam venientia noscit</p>
<p class="c_v">Tempora cum punctis et cunctis dedita rebus</p>
<p class="c_v">Dona, quibus splendent tam sydera quam vice Phebus,</p>
<p class="c_v">Ipsius ut senio Rome reparamina dentur,</p>
<p class="c_n">40</p><p class="vv">Que caput est orbis, licet eius iussa timentur</p>
<p class="c_v">Nunc modicum, senis utque patris mandata iuventus</p>
<p class="c_v">Fingit obaudire, quasi frustra flans prope ventus.</p>
<p class="c_v">Natio queque soli fatur: 'Sum libera gentes:</p>
<p class="c_v">Vicit Roma patres, non nos, post se venientes'.</p>
<p class="c_n">45</p><p class="vv">Ius aliud verum mandat ius christicolarum:</p>
<p class="c_v">Sedes romana genitrix est Ecclesiarum:</p>
<p class="c_v">Huic geniti sacro debent baptismate voto,</p>
<p class="c_v">Atque subesse simul operum certamine toto".</p>
<p class="blank">&nbsp;</p>
<p class="c_t">49.</p>
<p class="c_v">"Constans adversis, mens incorrupta secundis,</p>
<p class="c_v">Ardua semper avens, spernens inmersa profundis,</p>
<p class="c_v">Regia maiestas, rex, audi, queso, Roberte:</p>
<p class="c_v">Non nova virtutis, noviter modo dico reperte.</p>
<p class="c_n">5</p><p class="vv">Magnanimos ardenter amo, qui prelia duris</p>
<p class="c_v">Mixta malis capiunt timidis et pulsa figuris:</p>
<p class="c_v">Gaudet enim gravibus patientia, robore fidens</p>
<p class="c_v">Divino, viles pugnas ac agmina ridens.</p>
<p class="c_v">Es generosus, ego generosos diligo reges;</p>
<p class="c_n">10</p><p class="vv">Largos rex optas, ego largas diligo leges,</p>
<p class="c_v">Pro pietate probas, non ad mala vota remissas.</p>
<p class="c_v">Si, prudens, ego semper amo res ordine spissas,</p>
<p class="c_v">Celsa peto: si celsa petis, nunc conveniamus,</p>
<p class="c_v">Oppressam Romam senio statui referamus.</p>
<p class="c_n">15</p><p class="vv">En ego sum virtus, Constantia que vocor, umbo</p>
<p class="c_v">Virtutum, manibus celsis et corde recumbo.</p>
<p class="c_v">Imperii regis ipse vices, scio teque proborum,</p>
<p class="c_v">Rex, apicem fore, magnanimum te magnanimorum.</p>
<p class="c_v">Est tua, rex, sedes patrimonia que regit alma</p>
<p class="c_n">20</p><p class="vv">Christi. Post papam tibi pondus, rex, tibi salma.</p>
<p class="c_v">Tu non mensuris onerosis nempe gravaris,</p>
<p class="c_v">Tu non pressuris nocuis princeps variaris,</p>
<p class="c_v">Semper es urbs eadem constans, nec frangeris: urbem</p>
<p class="c_v">Ergo iuva, populos alto ne turbine turbem.</p>
<p class="c_n">25</p><p class="vv">Experimenta volo, scructor mea signa sequentes,</p>
<p class="c_v">Nec comites fictos ea non virtute sequentes.</p>
<p class="c_v">Rex Christus regum dedit urnas ebrietatis,</p>
<p class="c_v">Exemplum nudus cum penas impietatis</p>
<p class="c_v">In cruce substinuit: sic, rex, in simplicitate</p>
<p class="c_n">30</p><p class="vv">Nudos effectus opereris. Cum probitate</p>
<p class="c_v">Optas ista; tamen nox impedit. Ergo senecte</p>
<p class="c_v">Ne cures partes, cum cetera pondera recte.</p>
<p class="c_v">Gloria maior erit tibi, virtus, laus seniori,</p>
<p class="c_v">Si geris illa senex, que sunt terror iuniori.</p>
<p class="c_n">35</p><p class="vv">Ast ego do vires cordatas, crura ministro</p>
<p class="c_v">Que non succumbunt, casu pulsante sinistro.</p>
<p class="c_v">Ardenter cape que cernis fore, rex, capienda,</p>
<p class="c_v">Non timeas illam rem que non est metuenda;</p>
<p class="c_v">Et scio te certe te non mundana timere,</p>
<p class="c_n">40</p><p class="vv">Unde precor serte ne vis velit arma movere".</p>
<p class="blank">&nbsp;</p>
<p class="c_t">50.</p>
<p class="c_v">"Si contra cunctas virtutes summere verba</p>
<p class="c_v">Auderem, digne reputarer voce superba</p>
<p class="c_v">Et vanum nomen: ego mensa Modestia ferrem,</p>
<p class="c_v">Precipue quando propriis in legibus errem":</p>
<p class="c_n">5</p><p class="vv">Ipsa modis planis et verbis dulcibus inquit,</p>
<p class="c_v">Nam sua, quod superest, equa sub mente relinquit:</p>
<p class="c_v">"Rex moderate, pudet me dudum sic siluisse,</p>
<p class="c_v">Et resipisco dolens merorem tam tenuisse</p>
<p class="c_v">Occultum vulnus, qui semper pectore claudit.</p>
<p class="c_n">10</p><p class="vv">Nunquam sanandi virtutem nescius audit.</p>
<p class="c_v">Ve micchi, que tacui! Credunt (loquor hec vicis Urbis)</p>
<p class="c_v">Divitiis plenam quondam velut et fore turbis.</p>
<p class="c_v">Ambobus caret illa: caret civilis amoris</p>
<p class="c_v">Et caret auxilii, languoris plena, doloris</p>
<p class="c_n">15</p><p class="vv">Dives, et anxietas torquet sua viscera seva;</p>
<p class="c_v">Hanc sibi deposuit mater miserabilis Eva</p>
<p class="c_v">In se marcescit. Genuit quos libera dites,</p>
<p class="c_v">Degeneres facti truce servitute Quirites,</p>
<p class="c_v">Undantes odiis, sua lumina nec retinere</p>
<p class="c_n">20</p><p class="vv">Nec revocare sciunt discordes, sic nec habere.</p>
<p class="c_v">Rex, rogo clementer regalem, rex, reverenter,</p>
<p class="c_v">Rex pie, virtutem; res publica namque dolenter</p>
<p class="c_v">Exposcit ne plus sileam clamore citando</p>
<p class="c_v">Teque precer verbis et fletibus, ac ululando</p>
<p class="c_n">25</p><p class="vv">Me stimulans; precor ergo tuam reverendo benignam</p>
<p class="c_v">Et maiestatem mundi diademate dignam,</p>
<p class="c_v">Ne tardes: mora longa fuit succurrere febri</p>
<p class="c_v">Que iam conatur contundere claustra cerebri.</p>
<p class="c_v">Si frenesis veniet, Borree demissa furore,</p>
<p class="c_n">30</p><p class="vv">Proderit haud modicum medicina retenta cruore</p>
<p class="c_v">Corrupto lesis admisso turbine venis,</p>
<p class="c_v">Ac adita leti nacto terrore Micenis".</p>
<p class="c_v">Tota caterva suas virtutum, mox aliarum,</p>
<p class="c_v">Commisit narrare vices vocumque suarum</p>
<p class="c_n">35</p><p class="vv">Doctis consiliis rationis, cuius honorem</p>
<p class="c_v">Retulit inclinans Devotio propter amorem</p>
<p class="c_v">Vocis. In hac forma breviter sic vota locuta</p>
<p class="c_v">Est cum voce pia, patula non nube voluta:</p>
<p class="c_v">"O cui debetur, rex, iam monarchia mundi</p>
<p class="c_n">40</p><p class="vv">Et decus imperii, cuius fons margine fundi</p>
<p class="c_v">Manat consilii, pietatis, laudis honeste,</p>
<p class="c_v">Iudicio recto prudentum respice teste</p>
<p class="c_v">Me famulam, precor, ore tuam cordisque vigore;</p>
<p class="c_v">Nam conmissa loquor presenti verba tenore".</p>
<p class="blank">&nbsp;</p>
<p class="c_t">51.</p>
<p class="c_v">Cetus virtutum, quia te laudabile scutum</p>
<p class="c_v">Esse suum reputant, te, rex, de more salutant.</p>
<p class="c_v">Quod tua persona septem carismata dona</p>
<p class="c_v">Percipiat, gliscunt, noviter tua nam bona discunt,</p>
<p class="c_n">5</p><p class="vv">Docta quidem, facta, multa pietate peracta,</p>
<p class="c_v">Sicut novisti, vel noscere iam potuisti.</p>
<p class="c_v">Et nuper mores, quos predixere sorores,</p>
<p class="c_v">Monstrarunt. Roma conculcat dulcia poma</p>
<p class="c_v">Pacis et involvit discrimine seque resolvit.</p>
<p class="c_n">10</p><p class="vv">Dedecus informe! Quia negligit optima norme,</p>
<p class="c_v">Iussa Dei primum, cupiens plus carpere limum</p>
<p class="c_v">Quam loca virtutis, pacis proprieque salutis.</p>
<p class="c_v">Concordes, dites set erant modo lite Quirites.</p>
<p class="c_v">Eris egent sensus et egent ope (noscito) census.</p>
<p class="c_n">15</p><p class="vv">Auxiliare, precor, Romanos. Turbinis equor</p>
<p class="c_v">Non patietur onus: tu, dogmata discere pronus</p>
<p class="c_v">Diva, cito propera, quia res petit ipsa severa.</p>
<p class="c_v">Sic rogo pulsata commissis atque rogata;</p>
<p class="c_v">Sic ego pro rore, pro maiestatis honore</p>
<p class="c_n">20</p><p class="vv">Divine, posco, comune bonum quia nosco.</p>
<p class="c_v">Urbs caput est orbis, cuius sunt languida morbis</p>
<p class="c_v">Membra soli peius. Languor mordax eget eius</p>
<p class="c_v">Frenis rectorum: tunc plena salus erit horum.</p>
<p class="c_v">Ergo rogant regem te, qui scis ponere legem,</p>
<p class="c_n">25</p><p class="vv">Ut transgressores redeant, fiant meliores</p>
<p class="c_v">Lege boni, docti non subdant pectora nocti,</p>
<p class="c_v">Accellerare viam matrem poscendo Mariam,</p>
<p class="c_v">Ut sedare queas ytalas quascunque plateas,</p>
<p class="c_v">Urbes et terras, omnes extinguere guerras.</p>
<p class="c_n">30</p><p class="vv">Tunc caput, ut sanum, sanabit quodque profanum.</p>
<p class="blank">&nbsp;</p>
<p class="c_t">52a.</p>
<p class="c_v">O Deus inmense bonitatis, dextra salutis,</p>
<p class="c_v">Et nimis extense pietatis labe solutis,</p>
<p class="c_v">Qui confers votum plenum, da cernere pacem</p>
<p class="c_v">Quam petimus, votum fac nobis teque meracem;</p>
<p class="c_n">5</p><p class="vv">Da regique viam faciendi iusta petita,</p>
<p class="c_v">Da Siculis variam mentem que, sorte perita,</p>
<p class="c_v">Nesciat armari, nisi si docet ut revocati:</p>
<p class="c_v">Tunc placet ornari qui sunt tecum renovati.</p>
<p class="c_v">Quam tibi nature speciem dat rexque figure</p>
<p class="c_n">10</p><p class="vv">Ortus pratensis, fidei durabilis ensis,</p>
<p class="c_v">Significat PRATUM tibi nunc servire paratum,</p>
<p class="c_v">Ut se concessit semper, nec mente recessit.</p>
<p class="c_v">Pasce novis oculos, rex, floribus atque sapor</p>
<p class="c_v">Ut pascas populos, famis acri flante calore.</p>
<p class="blank">&nbsp;</p>
<p class="c_t">52b.</p>
<p class="c_v">Hic ortus, PRATUM sive campus, rex, tibi gratum</p>
<p class="c_v">Dat solamen: habe, quia votum fert sine tabe.</p>
<p class="c_v">Virginei flores optant tibi semper honores:</p>
<p class="c_v">Hoc est floretum redolensque coloreque letum.</p>
<p class="blank">&nbsp;</p>
<p class="c_t">53.</p>
<p class="c_v">Rex, quia sunt flores varii multique colores,</p>
<p class="c_v">Et sapiunt mores varios, varios et odores,</p>
<p class="c_v">Milia quot nati sunt mundo, tot variati,</p>
<p class="c_v">Et totidem grati, si luce forentque probati,</p>
<p class="c_n">5</p><p class="vv">Non foret armorum sonitus, rabies animorum,</p>
<p class="c_v">Impetus ardorum, nec passio mesta dolorum.</p>
<p class="c_v">Set cur qui flores non reddunt moris odores,</p>
<p class="c_v">Set dant rancores et sevos fronte rubores,</p>
<p class="c_v">Percipiunt rorem gratum, pulcrumque colorem,</p>
<p class="c_n">10</p><p class="vv">Quidam candorem, quidam rubeumque calorem?</p>
<p class="c_v">Gratia dat gratis sua munera diva creatis:</p>
<p class="c_v">Plus habet una satis, minus altera res; neque fatis</p>
<p class="c_v">Assignanda bona sunt hec venientia dona.</p>
<p class="c_v">Omnis persona decoratur fonte corona,</p>
<p class="c_n">15</p><p class="vv">Divino teste Psalmista; set quia peste</p>
<p class="c_v">Se pascunt meste mentes, ac divite veste</p>
<p class="c_v">Nudantur mites fugiunt incurrere lites,</p>
<p class="c_v">Sic virides vites retinent sua munera dites</p>
<p class="c_v">Semper et humoris quo manat vena liquoris,</p>
<p class="c_n">20</p><p class="vv">Et sic sudoris pretium, quo grande laboris</p>
<p class="c_v">Redditur. Ergo fore datur omnibus esse labore,</p>
<p class="c_v">Si cupiunt rore celique fruique calore.</p>
<p class="c_v">Rex bone, rex digne pretio, rex quippe benigne,</p>
<p class="c_v">Flores te laudant, res laudant, dogmata laudant,</p>
<p class="c_n">25</p><p class="vv">Te cupiunt dominum fore mundi corde Latini</p>
<p class="c_v">Te laudant dominum, regem cum voce Latini,</p>
<p class="c_v">Teque, et imperium capias dant vota Latini,</p>
<p class="c_v">Te rogat imperium quod ames quod mente Latini.</p>
<p class="c_v">Rex bone, turba bonum te regem vivere donum</p>
<p class="c_n">30</p><p class="vv">Optat, deque bono sperat bona conmoda dono,</p>
<p class="c_v">Nam de rege cupit te cernere sede monarcham</p>
<p class="c_v">Principe deque cupit fore te ditionis ut archam.</p>
<p class="c_v">O felix trina vere tunc dote latina</p>
<p class="c_v">Natio, que bellis turbaris et ipsa procellis,</p>
<p class="c_n">35</p><p class="vv">Tunc respirares et tunc decus orbis amares</p>
<p class="c_v">Atque quieta fores, reparans in corde vigores.</p>
<p class="c_v">Dic Latium tanto iam tempore turbine quanto</p>
<p class="c_v">Sic involvisti, tantoque labore fuisti,</p>
<p class="c_v">Teque retardasti nec iusque tuum reparasti.</p>
<p class="c_n">40</p><p class="vv">Nonne fuit sanum bellum vitare profanum</p>
<p class="c_v">Et reparare statum saltem cum pace beatum?</p>
<p class="c_v">Quidam prudentes dicunt, rex optime: "Gentes</p>
<p class="c_v">Martis egent, mundant quo se dum sordibus undant".</p>
<p class="c_v">Cur ita, cum Martis sors sit mors et rogus artis,</p>
<p class="c_n">45</p><p class="vv">Dona recognoscunt, quia pacis et ipsa reposcunt?</p>
<p class="c_v">Gustato felle, placet inde magis bona melle.</p>
<p class="c_v">Que stat dulcedo set seva cruore rubedo,</p>
<p class="c_v">Et necis ambages fiunt et pessima strages.</p>
<p class="c_v">Qualiter ista ferunt? Quod sint utilia, querunt</p>
<p class="c_n">50</p><p class="vv">Illi censentes ubi sunt plures vel egentes</p>
<p class="c_v">Vel concordantes. Nunquid tanquam reprobantes</p>
<p class="c_v">Sunt hii tractandi? Non certe suntque piandi.</p>
<p class="c_v">Est hominum bellum vere crudele macellum</p>
<p class="c_v">Ac odii cella generatur dira procella.</p>
<p class="c_n">55</p><p class="vv">Talia dicentes non sunt ideo sapientes?</p>
<p class="c_v">Quod radice bonum propria non est, ubi donum</p>
<p class="c_v">Utile donabit, vel qua virtute iuvabit?</p>
<p class="c_v">Id quod morbosum scitur fore vel vitiosum</p>
<p class="c_v">Et nocet et ledit et cui placet et sibi credit.</p>
<p class="c_n">60</p><p class="vv">Tu sapiensque vides, tu post simulataque rides,</p>
<p class="c_v">Invictus, gratus, doctus, ratione probatus,</p>
<p class="c_v">Flecti concedis, gaudes, cupis utile, credis</p>
<p class="c_v">Si flectent flores hii te, captabis honores.</p>
<p class="c_v">Flores verborum decorant, dant pectus odorum,</p>
<p class="c_n">65</p><p class="vv">Perficiunt alacres motus, generant opis acres.</p>
<p class="c_v">Rex, tua maiestas meruit virtutis honestas:</p>
<p class="c_v">Cum iuris scutis et &lt;cum&gt; manibusque solutis</p>
<p class="c_v">Poscunt ut dignas laudes habeasque benignas,</p>
<p class="c_v">Semper ubique, vices et prospera vota repleta</p>
<p class="c_n">70</p><p class="vv">Et res felices et tempora cuncta quieta.</p>
<p class="c_v">Vivant, queso, satis qui privant te maledictis</p>
<p class="c_v">Digne vel gratis vel sub dulcedine fictis.</p>
<p class="c_v">Pone bone mentis curam concedere puram,</p>
<p class="c_v">Sicut, rex, sentis diram rem vel fore duram,</p>
<p class="c_n">75</p><p class="vv">Aut iram mire rationis, que premat hostes,</p>
<p class="c_v">Pacis seu dire facis arctos rumpere postes</p>
<p class="c_v">Arte queat. Queris te certe reddere sanum.</p>
<p class="c_v">Consiliis veris, rex, utere. Visne profanum</p>
<p class="c_v">Evitare dolum? Sis semper ut esque fidelis.</p>
<p class="c_n">80</p><p class="vv">Vis a nave solum linqui? Da flamina velis</p>
<p class="c_v">Acta tuis. Portum queris sic pacis adire,</p>
<p class="c_v">Respice, rex, ortum Phebi: lex pontica mire</p>
<p class="c_v">Exigit ut metas prenoscat nauta peritus</p>
<p class="c_v">Urse tam letas quam mestas. Orbe politus</p>
<p class="c_n">85</p><p class="vv">Vertitur ipse polus, et totum cardine celum</p>
<p class="c_v">Illo qui solus regit equo limite velum.</p>
<p class="c_v">Tu quia virtutem sequeris, virtus tibi donat.</p>
<p class="c_v">Ardorem ponat qui fert, ardorque salutem</p>
<p class="c_v">Confert, ipsa salus pacem, pax datque coronam;</p>
<p class="c_n">90</p><p class="vv">Ipsa corona bonam vitam: finis bona talus.</p>
<p class="c_v">Est etenim merces meritorum digna corona,</p>
<p class="c_v">Sicut dans dona quibus impia monstra coerces;</p>
<p class="c_v">Est maiestatis robur, ditione repletum,</p>
<p class="c_v">Iniungensque metum semper cum spe pietatis.</p>
<p class="c_n">95</p><p class="vv">Hactenus audisti faciles huius rationes</p>
<p class="c_v">Agminis, umbones operis, forsanque fuisti</p>
<p class="c_v">Non contentus eis. Referam set nunc breviora,</p>
<p class="c_v">Protinus absque mora, que sunt opis arma tropheis,</p>
<p class="c_v">Mentis oportuna, vitalia cordibus immo,</p>
<p class="c_n">100</p><p class="vv">Cum quibus et primo fit palma fidelibus una,</p>
<p class="c_v">Maior, certa, valens, accepta Deoque timenda</p>
<p class="c_v">Demonibus, menda sine, si sit ditio malens</p>
<p class="c_v">Nutum divinum quam quod petit a deitate,</p>
<p class="c_v">Quam proprium. Late patet hec oratio. Vinum</p>
<p class="c_n">105</p><p class="vv">Dulce Deo quod agat taceo meliora salutis.</p>
<p class="c_v">Si quis hec indagat tenebris animo resolutis,</p>
<p class="c_v">Penetrat ut celum, set adit faciem deitatis.</p>
<p class="c_v">Sic habet hec telum perimens genus impietatis,</p>
<p class="c_v">Orat pro pacis, inimicis parcit iniquis.</p>
<p class="c_n">110</p><p class="vv">Transeo veracis mercedem: crimina si quis</p>
<p class="c_v">Debita vel nexis sibi cuncta remictit, abunde</p>
<p class="c_v">Consequitur flexis meritis vite bona munde.</p>
<p class="c_v">Rex, quia debilibus voluisti corde fidelis</p>
<p class="c_v">Esseque flebilibus tendis tua lumina celis,</p>
<p class="c_n">115</p><p class="vv">Ne ledas, rostris parcens, fore quod studuisti</p>
<p class="c_v">Et nocuis monstris contrarius instituisti.</p>
<p class="c_v">Regnum servasti, decus et comunis amoris.</p>
<p class="c_v">Gratia que casti generatur laude pudoris</p>
<p class="c_v">Te sotiat certe semperque comes tua tecum,</p>
<p class="c_n">120</p><p class="vv">Expedit experte, quia pergis in agmine secum.</p>
<p class="c_v">Sancta, Roberte, comes conservat et utilis ensis,</p>
<p class="c_v">Quo feriente, domes litisque, carente, forensis</p>
<p class="c_v">Mentis rancores, et quo tu cinctus ab hoste</p>
<p class="c_v">Atque tue coste quo tu merearis honores.</p>
<p class="c_n">125</p><p class="vv">Splendet rex laude virtutis, roboris arte.</p>
<p class="c_v">Ac redolet fraude prostrata dupplice Marte.</p>
<p class="c_v">Cur dicam plures laudes, cur ipse secures</p>
<p class="c_v">Dicam pravorum cedentes robora morum?</p>
<p class="c_v">Urbs modo, rex orat modo. Res urbs anxia plorat,</p>
<p class="c_n">130</p><p class="vv">Plorat rex certe nunc anxia. Curre, Roberte,</p>
<p class="c_v">Curre, feras pacem, litem consume voracem;</p>
<p class="c_v">Pacem, queso, feras, rabies consume severas,</p>
<p class="c_v">Iras nunc dele, rancorem destrue, tele</p>
<p class="c_v">Indignantis opes nichila, vastesque Delopes.</p>
<p class="c_n">135</p><p class="vv">Surge modoque, leves te prorsus et erige sursum.</p>
<p class="c_v">Sta, precor, existens pietas generosa, recursum</p>
<p class="c_v">Et pia nobilitas, bonitas, rex, atque faceta</p>
<p class="c_v">Ac bona pro Roma plorante facetia leta.</p>
<p class="c_v">Ut vivas, requiem queris, non ut requiescas</p>
<p class="c_n">140</p><p class="vv">Torpens vis vitam. De me fac ad modo princeps</p>
<p class="c_v">- inquit nunc Roma -, sicut que ferre deinceps</p>
<p class="c_v">Non queo languores per deficioque labores;</p>
<p class="c_v">Sive iuves, seu non tua sum tua cura, pudores</p>
<p class="c_v">Nollem namque pati te tales, unde mereris</p>
<p class="c_n">145</p><p class="vv">Cum fama titulos, sapiens quia tantus haberis.</p>
<p class="c_v">Scitur, rex, vere, quia non tardabis amore</p>
<p class="c_v">Cuiusquam, nec melle precum, nec nempe timore,</p>
<p class="c_v">Nec pretio vel opis spe, nec suadente superba</p>
<p class="c_v">Peste nec acresti vel progenie vel acerba.</p>
<p class="c_n">150</p><p class="vv">Arcet nullus amor virtutem, rex, precibusque</p>
<p class="c_v">Non incurvaris blandis, sensusque tuusque</p>
<p class="c_v">Est animus constans, nulla formidine motus.</p>
<p class="c_v">Si census mundi tibi cum dulcedine totus</p>
<p class="c_v">Sponderetur, idem stares sine munere mundus.</p>
<p class="c_n">155</p><p class="vv">Inflata, scio, mente cares acrique: profundus</p>
<p class="c_v">Ergo teneret agens torporem sompnus habenas</p>
<p class="c_v">Cordis, ne faceres generosas res et amenas?</p>
<p class="c_v">Pessimus est torpor: non est requies hec amanda.</p>
<p class="c_v">Desidie morbo cor langet, nauta perire</p>
<p class="c_n">160</p><p class="vv">Posset pigritia: manus est fervens set amanda</p>
<p class="c_v">Solliciti: merito torpens patitur mala. Dire</p>
<p class="c_v">Ergo more linquenda quidem dilatio cuncta est.</p>
<p class="c_v">O si, rex, vellem modo dicere, que mola inuncta est</p>
<p class="c_v">Tu faceres! Sileo propter fera verba draconum,</p>
<p class="c_n">165</p><p class="vv">Quos non mense quidem sic poscit ius rationum.</p>
<p class="c_v">Est igitur quia, dante Deo, res publica mentis</p>
<p class="c_v">Firma salus, nota via certaque vita, parentis</p>
<p class="c_v">Rectificata velis assummere vota latine</p>
<p class="c_v">Gentis, quando fretis vaga fluctuat ira carine.</p>
<p class="c_n">170</p><p class="vv">Ipsa carina caret rectoribus eius amicis;</p>
<p class="c_v">Nam tellure manent utentes rebus apricis,</p>
<p class="c_v">Et metuit navis, ne, dum quatitur mare bellis,</p>
<p class="c_v">Corruat ex nautis cito maxima turba procellis,</p>
<p class="c_v">Tempestas fortis, sectans feritate catervas</p>
<p class="c_n">175</p><p class="vv">Et tractas mortis strages terat ipsa protervas.</p>
<p class="c_v">Ergo petit rectis duci cum lumine vectis.</p>
<p class="blank">&nbsp;</p>
<p class="c_t">54.</p>
<p class="c_v">Hoc est pometum bina bonitate repletum</p>
<p class="c_v">Alborei generis depicti tegmine veris:</p>
<p class="c_v">Poma dat et flores pomorum fertque colores</p>
<p class="c_v">Distinctos more spetiei sicut odore.</p>
<p class="c_n">5</p><p class="vv">Pometum vernum tenet hoc genus, ecce, quaternum</p>
<p class="c_v">Scilicet herbarum virtutes fert variarum,</p>
<p class="c_v">Est ubi, si tela feriunt, optata medela,</p>
<p class="c_v">Est ubi floretum redolens et cernere letum.</p>
<p class="c_v">Hoc et radices habet: o quas discere dices</p>
<p class="c_n">10</p><p class="vv">Nomina fors harum cupiens doceas et earum!</p>
<p class="c_v">Ducit poma bona que dulcia dant ope dona,</p>
<p class="c_v">Laudari merita, si sunt in nube perita</p>
<p class="c_v">Condita, vel tecta pulula lanugine recta.</p>
<p class="c_v">Hec curant herbe pestis grave vulnus acerbe,</p>
<p class="c_n">15</p><p class="vv">Dum rabidus latrat Siculus qui conscia patrat</p>
<p class="c_v">Crimina, vel rugit quia Petri dogmata fugit.</p>
<p class="c_v">Si modo vindicte dormit retributio ficte</p>
<p class="c_v">Mentis, non credat dolus ut fine duplice ledat,</p>
<p class="c_v">Vulnere torquendus, cum carcere cede terendus.</p>
<p class="c_n">20</p><p class="vv">Quam bene Psalmista, quam dulciter instruit ista</p>
<p class="c_v">Doctrina leta metro referente poeta</p>
<p class="c_v">Iste! Cum redolent, succidi turbine nolent,</p>
<p class="c_v">Sicut turbatur vas plenum, quando citatur</p>
<p class="c_v">Et clarum nescit fore, set violenter acescit.</p>
<p class="c_n">25</p><p class="vv">Aurum, quando silet bursa sic divite, vilet,</p>
<p class="c_v">Set cum donatur large, tunc nobilitatur.</p>
<p class="c_v">Hoc Macedum tellus habuisse datur grave vellus</p>
<p class="c_v">Auri Iasonis, non Herculis atque Sinonis:</p>
<p class="c_v">Tunc que fulgebat fulva lanaque ferebat</p>
<p class="c_n">30</p><p class="vv">Famam pomposam, laudem mundo generosam,</p>
<p class="c_v">Terra mari vincta fuit, atro nomine cincta,</p>
<p class="c_v">Et paupertatis portavit et asperitatis</p>
<p class="c_v">Pondera cum pena, quia vellera sprevit amena,</p>
<p class="c_v">Custodire viris permictens prelia diris,</p>
<p class="c_n">35</p><p class="vv">De quorum suco fit potus, et obvia bruco</p>
<p class="c_v">Herbas per fortes ducenti sepe cohortes</p>
<p class="c_v">Pugna fere sortis referentis premia mortis</p>
<p class="c_v">Brucos adversus, quibus est sensus prope mersus</p>
<p class="c_v">Humoris rore quodamque cadente liquore.</p>
<p class="c_n">40</p><p class="vv">Vernans herbetum patet hoc prodesse facetum,</p>
<p class="c_v">Ac redolet letum pometum, rite rosetum,</p>
<p class="c_v">Et fert floretum suavem pro tempore cetum.</p>
<p class="c_v">Transit muscatum quod fertur odore creatum</p>
<p class="c_v">Summo millenis gradibus quasi numine plenis.</p>
<p class="c_n">45</p><p class="vv">Unus flos horum variatur mille colorum:</p>
<p class="c_v">Formis nil iris patet obiice lumine miris.</p>
<p class="c_v">Phebi flos unus retinet mirabile munus:</p>
<p class="c_v">Plus radiat stellis cunctis est quando novellis,</p>
<p class="c_v">Vel nitidis bellis armorum, sive puellis</p>
<p class="c_n">50</p><p class="vv">Regum formosis spetialiter et generosis</p>
<p class="c_v">Obiectus. Gratis nomen mirabilitatis</p>
<p class="c_v">Ob hoc sortitus tanta specieque potitus</p>
<p class="c_v">Est: merito transit laudes: hic celicus an sit,</p>
<p class="c_v">Anne quidem visus quod miserit hunc Paradisus,</p>
<p class="c_n">55</p><p class="vv">Eius et est oris facies similisque coloris</p>
<p class="c_v">Parque quidem celi. Si testi fama fideli</p>
<p class="c_v">Est cuiquam, danda fuit hec in prole domanda</p>
<p class="c_v">Regis. Iam flore simul usus et eius odore,</p>
<p class="c_v">Cum decepit eam sic Iason forte Medeam,</p>
<p class="c_n">60</p><p class="vv">Tindaridemque Paris Veneris cum floribus aris</p>
<p class="c_v">Istis atraxit, sic quedam fabula faxit,</p>
<p class="c_v">Et servituram libito. Iecurum prope curam,</p>
<p class="c_v">Grecus Troianum post hec duo lustra profanum</p>
<p class="c_v">Obsedit, Priami cum pectora corda vel ami</p>
<p class="c_n">65</p><p class="vv">Visceris oppressit meror: fortuna recessit,</p>
<p class="c_v">Fessa triumphorum sibi tot tribuisse proborum</p>
<p class="c_v">Munera, diptongo set consilio quoque longo</p>
<p class="c_v">Fallacique brevi cum robore duplice sevi</p>
<p class="c_v">Atque dolis nixis tunc prodere semper Ulixis.</p>
<p class="c_n">70</p><p class="vv">Forsitan ista nimis digressio longaque primis</p>
<p class="c_v">Propositis distans, cum maius nunc opus istans</p>
<p class="c_v">Sit de floreto, quod non decet ore quieto</p>
<p class="c_v">Nunc sopire via, quia non est creta Sophya,</p>
<p class="c_v">Curam dormire patriam que poscit adire.</p>
<p class="c_n">75</p><p class="vv">Cura revertendi, nunc expergiscere! Flendi</p>
<p class="c_v">Est opus amissum tempus. Cor per fera scissum</p>
<p class="c_v">Vulnera sanare, litus curabat arare,</p>
<p class="c_v">Flabat et in montes, credens contundere sontes.</p>
<p class="c_v">Plus nam devota cum corde silentia vota</p>
<p class="c_n">80</p><p class="vv">Clamant quam verba tonitrus sonantis acerba,</p>
<p class="c_v">Ante Deumque silent verbosa, tonitrua vilent,</p>
<p class="c_v">Oris et insani clamor prout organa vani</p>
<p class="c_v">Discordisque foris velut intus multa canoris.</p>
<p class="c_v">Multa petunt extra prodire putamina dextra</p>
<p class="c_n">85</p><p class="vv">Et pulsant claustrum cordis sibi pandere plaustrum</p>
<p class="c_v">Infestantque manum. Cor librans poscere vanum</p>
<p class="c_v">Temptamenta, queo cur non nunc absque Lieo</p>
<p class="c_v">Esse? Quid hocque serit bellum? Que me fera querit?</p>
<p class="c_v">Dicite: quem gunfum fixistis in orbe triumphum?</p>
<p class="c_n">90</p><p class="vv">Quam pretio dignum, nacti fraudando benignum</p>
<p class="c_v">Et regale solum Latii, cum nectare colum</p>
<p class="c_v">Implentes? Quanto radiatis et undique manto</p>
<p class="c_v">Obtenti voti vestra dulcedine moti!</p>
<p class="c_v">Vindex est Parca, cum non pro lege monarcha</p>
<p class="c_n">95</p><p class="vv">Eligitur Christi, set pro pinguedine tristi</p>
<p class="c_v">Solum gazarum vel vanis rebus earum</p>
<p class="c_v">Pomparum. Quedam nunc nube sub istius edam</p>
<p class="c_v">Noctis et umbrantis enigmatis ore sonatis</p>
<p class="c_v">Obscurum sensum, referente putamine censum.</p>
<p class="c_n">100</p><p class="vv">Vertex telluris cervis lucis quoque muris;</p>
<p class="c_v">Triplex vel morbis pes et totus simul orbis;</p>
<p class="c_v">Et: caput inde rote, iunctum discrimina mote.</p>
<p class="c_v">Pestis in clero deflenda dolore severo,</p>
<p class="c_v">At puros pena calcat, cum transit hiena;</p>
<p class="c_n">105</p><p class="vv">Umbra tenet nexos tunc ad servilia flexos.</p>
<p class="c_v">Ecce quod effecte sunt stelle lumine recte,</p>
<p class="c_v">Sole queque volent celum vel subdere nolent</p>
<p class="c_v">Phebo nec lune se; nec contingere prune</p>
<p class="c_v">Hos possunt. Tales habeant dominos spetiales,</p>
<p class="c_n">110</p><p class="vv">Qui fora non spernunt horum quos vivere cernunt</p>
<p class="c_v">Seve pomposos, elatos, delitiosos,</p>
<p class="c_v">Insanos, sevos in fraudibus atque coevos</p>
<p class="c_v">Non prope Sansonem, set dirum corde Neronem,</p>
<p class="c_v">Non Petrum Simonem, set mundum nempe draconem.</p>
<p class="blank">&nbsp;</p>
<p class="c_t">55.</p>
<p class="c_v">Nunc referam poma, fructus ubi nobile coma</p>
<p class="c_v">Ornatus lucet, qui res cum pondere ducet.</p>
<p class="c_v">Innumeri cima stat Distributio prima,</p>
<p class="c_v">Que sic poma gerit, sic propria cuiqueve querit.</p>
<p class="c_n">5</p><p class="vv">Non sine fit iure quod nomen fit sibi cure</p>
<p class="c_v">Huius que rite partitur vel sine lite</p>
<p class="c_v">Pondera sudorum vel rerum pacta laborum.</p>
<p class="c_v">Hec sic sermonem per talem cepit agonem:</p>
<p class="c_v">"Gloria Factori debetur et hec Genitori,</p>
<p class="c_n">10</p><p class="vv">De cuius vena laudis vox manat amena,</p>
<p class="c_v">Obediens cultus et fructus tempore multus.</p>
<p class="c_v">Est subiectorum doctrina docenda sacrorum,</p>
<p class="c_v">Estque sacerdotum, quorum sic vivere votum</p>
<p class="c_v">Gnaviter ut discant alii quo vivere gliscant</p>
<p class="c_n">15</p><p class="vv">Salvifice, pure, docte cum lumine cure.</p>
<p class="c_v">Parce, Pater rerum, si nuntio carmine verum.</p>
<p class="c_v">Pace tua fari confido vulnus avari</p>
<p class="c_v">Presbiteri: spernunt nec que iudicia cernunt</p>
<p class="c_v">Succedunt vere, non qui pugnam tenuere</p>
<p class="c_n">20</p><p class="vv">Cum pugili mundo possunt obstare profundo.</p>
<p class="c_v">Non minus est bellum quam Chachi ferre duellum,</p>
<p class="c_v">Aut onus Anthei, vel fortis bella Nemei</p>
<p class="c_v">Concita personis olim propulsa leonis.</p>
<p class="c_v">Virgineos vultus video cum pondere cultus</p>
<p class="c_n">25</p><p class="vv">Et rabiem mentis penitus malefacta ferentis:</p>
<p class="c_v">Spelunca tali recubat latro, set vitiali,</p>
<p class="c_v">Tetra, non munda, fetenti nempe profunda.</p>
<p class="c_v">Sunt tria torporis horum mala dampna: doloris</p>
<p class="c_v">Infecte vite despectio, nec sine lite</p>
<p class="c_n">30</p><p class="vv">Spes data pugnandi, causa regnum reparandi.</p>
<p class="c_v">An narrare vacat, dum tempus gratia placat,</p>
<p class="c_v">Quot bona perduntur, dum pigris nexa geruntur?</p>
<p class="c_v">Cultus divinus fit multis tunc peregrinus,</p>
<p class="c_v">Virtus calcatur, vitium levitatis amatur,</p>
<p class="c_n">35</p><p class="vv">Non habet ardorem mens, nec rationis honorem,</p>
<p class="c_v">Impietas seva facit omnia fulmine leva,</p>
<p class="c_v">Dextera vexatur, cum vult bona ferre, ligatur,</p>
<p class="c_v">Spretaque maiestas est et comunis honestas,</p>
<p class="c_v">Et (cur non plura refero?) tunc nulla figura</p>
<p class="c_n">40</p><p class="vv">Servat iam morem, cum cure linquit amorem.</p>
<p class="c_v">Sollicitusque secus regitur, quia non fore cecus</p>
<p class="c_v">Vult per torporem, quo perdit deses odorem.</p>
<p class="c_v">Tunc fert sic secum: "Mea non sunt conmoda mecum</p>
<p class="c_v">Ni vigilando regam, vel tutor eis modo degam".</p>
<p class="c_n">45</p><p class="vv">Sollicitus dici valet hic qui nil vel aprici</p>
<p class="c_v">Aut oculis grati curat, servando beati</p>
<p class="c_v">Muneris inclusam vitam per membraque fusam</p>
<p class="c_v">Corporis hanc similem Factori, non Sibi vilem,</p>
<p class="c_v">Quam faciat sedem deitatis et ipsius edem.</p>
<p class="c_n">50</p><p class="vv">O te, te gratum, felicem teque beatum,</p>
<p class="c_v">Qui capis has curas, animas sine spe perituras</p>
<p class="c_v">Tutandi vigili virtute simulque senili</p>
<p class="c_v">Doctrina. Cuius stat viribus et status huius</p>
<p class="c_v">Orbis et est osus segnes sensus, studiosus,</p>
<p class="c_n">55</p><p class="vv">Nam videt hiis mentes fieri persepe nocentes,</p>
<p class="c_v">Mulus uti calces, et predo per otia falces</p>
<p class="c_v">Innovat. Absque mola cure, rubigine sola</p>
<p class="c_v">Desidie, pigre qua mentes sunt ubi nigre,</p>
<p class="c_v">Ignorando ducem, propriam perdunt quasi lucem:</p>
<p class="c_n">60</p><p class="vv">Sic in torporis strato perdunt et &lt;in&gt; horis</p>
<p class="c_v">Vanis, sive status anime seu ius dominatus,</p>
<p class="c_v">Corpus et usurpat regnumque per otia turpat.</p>
<p class="c_v">Non velut herendo, meditando, quiete sedendo</p>
<p class="c_v">Fit anime prudens dos, quam non postea ludens</p>
<p class="c_n">65</p><p class="vv">Spiritus est nequam, quia legem diligit equam.</p>
<p class="c_v">Lex petit active vite bacas, quod olive,</p>
<p class="c_v">Quas, miserans, gratis opus exhibeat pietatis.</p>
<p class="c_v">Pessima culparum fit segnities: ea rarum</p>
<p class="c_v">Consequitur fructum, set spissum pectore luctum.</p>
<p class="c_n">70</p><p class="vv">Unde Cato fatur, qui mores scisse probatur:</p>
<p class="c_v">"Segnitiem fugito": non convenit ipsa perito,</p>
<p class="c_v">Qui novit rite prout est ignavia vite.</p>
<p class="c_v">Ergo relinquenda fertur nimis et fugienda</p>
<p class="c_v">Segnities deses, que vult fore pectore preses.</p>
<p class="c_n">75</p><p class="vv">Sollicitudo iubet contempni res, ubi nubet</p>
<p class="c_v">Post cum merore dementia plena rubore.</p>
<p class="c_v">Quam bona fert sistra pro ludibus ipsa magistra</p>
<p class="c_v">Sollicitudo, bonis pennata probis rationis</p>
<p class="c_v">Plumis! Rex Macedo, qui vixit tempore predo,</p>
<p class="c_n">80</p><p class="vv">Orbe suo magnus reputatus, dapsilis agnus,</p>
<p class="c_v">Sollicitis curis quam festinisque figuris</p>
<p class="c_v">Pugnarum fregit animos mundique subegit</p>
<p class="c_v">Vires, et census fuit arbitrio sibi mensus.</p>
<p class="c_v">Conmoror hac cura forsan tibi, rex, placitura,</p>
<p class="c_n">85</p><p class="vv">Hac cura quare potes hac quia res solidare</p>
<p class="c_v">Fractas et fragiles, pretiosas reddere viles.</p>
<p class="c_v">Viles nam care fiunt meritis, vel amare</p>
<p class="c_v">Si se prudentes faciunt aut orbe potentes</p>
<p class="c_v">Poscere. Laus pulcra torporis none sepulcra,</p>
<p class="c_n">90</p><p class="vv">In quibus est mortis speties, turbe vice fortis:</p>
<p class="c_v">Debilis est visa nec ledere vulnere nisa:</p>
<p class="c_v">Cuspide quando ferit, nesciri vulnera querit.</p>
<p class="c_v">Sollicitumque doli non possunt subdere moli</p>
<p class="c_v">Pigritie tali, nec sompno pernitiali.</p>
<p class="c_n">95</p><p class="vv">Cum vigilare bonum fertur, penset pigra donum</p>
<p class="c_v">Dormitare mora torpenter qualibet hora:</p>
<p class="c_v">Dum dormire petit se curis undique retit.</p>
<p class="c_v">Omnia tempus habent, set hec otia turpia tabent:</p>
<p class="c_v">Sicut aque moras fetentes reddit ad horas</p>
<p class="c_n">100</p><p class="vv">Multa quies, mentes sic culpa monstrat olentes.</p>
<p class="c_v">Carcere sicut hebes fit clausus, qui fore debes</p>
<p class="c_v">Quisquis ibi multo spatio sine lumine fulto,</p>
<p class="c_v">Vere sic nescit studii quicunque quiescit</p>
<p class="c_v">Desidia, fructus non expertus fore fluctus,</p>
<p class="c_n">105</p><p class="vv">Nec bellum pacem, quam confert Marte meracem,</p>
<p class="c_v">Ante quidem gustum non novit condere mustum.</p>
<p class="c_v">Iam genus humanum cum clarum sit bene sanum,</p>
<p class="c_v">Mel demens ursus gustare negans, fore rursus</p>
<p class="c_v">Credens id plenum mortis vel grande venenum,</p>
<p class="c_n">110</p><p class="vv">Gustavit tractus per cornua fracta coactus,</p>
<p class="c_v">Passus abhinc caude truncari divite laude,</p>
<p class="c_v">Ne removeretur dolio quo mel retinetur.</p>
<p class="c_v">Est hec limaca residens cornuta cloaca,</p>
<p class="c_v">Ostendens fragiles turres et robore viles:</p>
<p class="c_n">115</p><p class="vv">Vertice pingit humum muros, et sirmate fumum:</p>
<p class="c_v">Segnitie vermis quasi cecus, set nec inermis,</p>
<p class="c_v">Coclea nam tegitur qua vel pro veste potitur,</p>
<p class="c_v">Arce vel umbonis tutela forsan agonis.</p>
<p class="c_v">Hec habet inflatum nimia pinguedine latum</p>
<p class="c_n">120</p><p class="vv">Ventrem porcinum, guttur set edendo caninum,</p>
<p class="c_v">Ac oculos luscos, dentes rubigine fuscos,</p>
<p class="c_v">Anseris incessum, testudinis alite sessum:</p>
<p class="c_v">Passu (cerne!) redit, post Amphitriona resedit.</p>
<p class="c_v">Alter sepe via nunc Birria. Carpe talia:</p>
<p class="c_n">125</p><p class="vv">Quid petit indago? vel quid signavit ymago,</p>
<p class="c_v">Et quid hec ducens effectio fingere lucens</p>
<p class="c_v">Dogma? Figura pigros quos arguit hic fore nigros</p>
<p class="c_v">Instruat: et serves et pectore mox coacerves.</p>
<p class="c_v">Visne vices horum sentire pares animorum?</p>
<p class="c_n">130</p><p class="vv">Aures et dentes ad risum sponte volentes</p>
<p class="c_v">Maiorum mordent iudicia, cum lue sordent</p>
<p class="c_v">Vel paupertatis vel non habite pietatis.</p>
<p class="c_v">Tunc cernunt metas vivendi seque prophetas</p>
<p class="c_v">Constituunt stratis -aiunt- Domini feritatis.</p>
<p class="c_n">135</p><p class="vv">Hii quo tunc ibunt, plus vivere quando nequibunt?</p>
<p class="c_v">Ad regnum Sinonis, qui nunc solium Babilonis:</p>
<p class="c_v">Fungentur tronis variis regione draconis.</p>
<p class="c_v">Quesiti quare, quia dedignando iuvare</p>
<p class="c_v">Nos exorantes ut vivant atque precantes</p>
<p class="c_n">140</p><p class="vv">Despiciunt, ergo portabunt crimina tergo</p>
<p class="c_v">Tunc visi stulti fuerint ac igne sepulti.</p>
<p class="c_v">Et mox quesiti: "Vos cur modo rite periti</p>
<p class="c_v">Non ita sudatis studiis rerumque iuvatis?".</p>
<p class="c_v">"Nos contemplamur" aiunt "orando precamur:</p>
<p class="c_n">145</p><p class="vv">Insompnes multas noctes transimus inultas,</p>
<p class="c_v">Spe solante Dei, simul esuriemque diei".</p>
<p class="c_v">Cumque preces dantur quod surgant sive vocantur,</p>
<p class="c_v">Se tunc dormire fingunt vel ad astra salire,</p>
<p class="c_v">Et nolunt tangi nec tunc rationibus angi;</p>
<p class="c_n">150</p><p class="vv">Optant laudari, pretio vano pretiari,</p>
<p class="c_v">Composito vultu portant habitum sine cultu,</p>
<p class="c_v">Qui, nisi noscantur a fructibus, hii reputantur</p>
<p class="c_v">Mites ut agni: tamen esse lupi vice magni</p>
<p class="c_v">Cultu mendaces set tecta fauce rapaces</p>
<p class="c_n">155</p><p class="vv">Inveniuntur. Habet genus hoc quod tempore tabet,</p>
<p class="c_v">Nostro sub solo, sompne, quos linquere volo</p>
<p class="c_v">Servorum pigris stratis, quos impia tigris,</p>
<p class="c_v">Invadens morte, non excitat esse cohorte</p>
<p class="c_v">Cum bellatorum feriente struem vitiorum.</p>
<p class="c_n">160</p><p class="vv">Unus in illorum fovea tumulatus agrorum</p>
<p class="c_v">Birria narratur, conceptio dum recitatur</p>
<p class="c_v">Herculis Almene natusque Iovis. Modo vene</p>
<p class="c_v">Alterius structos referam, breviterque reductos,</p>
<p class="c_v">Exemplo quales Lippus Topi spetiales.</p>
<p class="c_n">165</p><p class="vv">Sompno nectebat, dum pigros perficiebat.</p>
<p class="c_v">Qui bene torpebat, summe torpere docebat.</p>
<p class="c_v">"Noli - dicebat - cito surgere". Quando volebat,</p>
<p class="c_v">Si quem cernebat, perfectum reddere, flebat</p>
<p class="c_v">Non fore: "Te noli, fili, submictere noli</p>
<p class="c_n">170</p><p class="vv">Tam mdo sudandi: non est tempus vigilandi";</p>
<p class="c_v">Et requiescebat secum thalamoque manebat.</p>
<p class="c_v">Pignus mictebat temeti solvique petebat</p>
<p class="c_v">Mensuram primo surgenti. Stabat in imo</p>
<p class="c_v">Lecto letatus Lippus servusque locatus</p>
<p class="c_n">175</p><p class="vv">Delitiis retis, fraudantis corda quietis.</p>
<p class="c_v">Lippus surgebat, cum forsan cura petebat,</p>
<p class="c_v">Et quasi non flabat vix vestes quando parabat,</p>
<p class="c_v">Set permictebat sentiri seque sinebat</p>
<p class="c_v">Credi per servum tanto torpore protervum.</p>
<p class="c_n">180</p><p class="vv">Surgere tum visum, servus dirumpere risum,</p>
<p class="c_v">Compellebat herum; post prima silentia verum</p>
<p class="c_v">Aiebat servus, torporis factus acervus:</p>
<p class="c_v">"Solvere posco merum te: cernis me modo serum</p>
<p class="c_v">Esse magis lecto quam te". Replicando profecto</p>
<p class="c_n">185</p><p class="vv">Affirmabat item Lippus: "Nec querere litem</p>
<p class="c_v">Expectes: solvam, mea set per dampna revolvam</p>
<p class="c_v">Me fore delusum per te, cautum vicis usum</p>
<p class="c_v">Huius". At "Hah!" dixit famulus, se quando refixit</p>
<p class="c_v">Gaudenti bili prefato stare cubili:</p>
<p class="c_n">190</p><p class="vv">"Doctus credebas me fallere, meque volebas</p>
<p class="c_v">Solvere mensuram vini, nec spernere curam</p>
<p class="c_v">Tam cito surgendi (verum dicebat habendi</p>
<p class="c_v">Ius nactus). Queso, sileas de me fore leso.</p>
<p class="c_v">Hac vice portari vinum fecique parari:</p>
<p class="c_n">195</p><p class="vv">Nunc bibe". Prebebat potum quem turba videbat:</p>
<p class="c_v">Sic invitari visum voluitque vocari.</p>
<p class="c_v">Quid valet hoc fari, poterunt docti meditari.</p>
<p class="c_v">Forsan lectores aliqui sensu graviores:</p>
<p class="c_v">"Hoc leve misceri sententia nec revideri</p>
<p class="c_n">200</p><p class="vv">Inter libranda debebat velle, locanda</p>
<p class="c_v">Sunt ubi matura doctissima factaque pura,</p>
<p class="c_v">Et non plena dolis vel risu". Fineque molis</p>
<p class="c_v">Ars respondebit, si dandi tempus habebit:</p>
<p class="c_v">Auditum mundum dicet cum demone fundum,</p>
<p class="c_n">205</p><p class="vv">Fraudis concordem, caro quo pepigit dare sordem:</p>
<p class="c_v">Excolit atque fodit bona singula que videt, odit</p>
<p class="c_v">Et sotios prodit et se cum crimine rodit.</p>
<p class="c_v">Ut mors vitetur nec eam ludens imitetur</p>
<p class="c_v">Per sua dampna seri, feci tam vilia veri</p>
<p class="c_n">210</p><p class="vv">Facti. Cum magnis lupus est mixtus velut agnis,</p>
<p class="c_v">Non ut perdat eos, set quod caveant Phariseos.</p>
<p class="c_v">Omnis doctrina de falsa facta farina,</p>
<p class="c_v">Si vel formosa videatur sive iocosa,</p>
<p class="c_v">Est, est letalis, est (ter dico) vitialis,</p>
<p class="c_n">215</p><p class="vv">Nam semet ledit, deceptum perdit et edit</p>
<p class="c_v">Criminis exemplum stultis, quibus est uti templum.</p>
<p class="c_v">Stultus forte feret quia: "Vanis sensibus heret</p>
<p class="c_v">Quis putat ut risus teneam: ridet Paradisus!</p>
<p class="c_v">Ergo ridendum, non est ridere cavendum.</p>
<p class="c_n">220</p><p class="vv">Cuius mens plangit mea cur consortia tangit,</p>
<p class="c_v">Increpitando virum qui iudicium dare dirum</p>
<p class="c_v">Audet? Tunc risus ymitatio fert sibi visus".</p>
<p class="c_v">Scire nicchil novit mundo qui ludere vovit</p>
<p class="c_v">Tempus, seque gemit post qui se fraude peremit,</p>
<p class="c_n">225</p><p class="vv">Hanc consectando cum demone sic ymitando,</p>
<p class="c_v">Ut velit hic risus mortis. Vite Paradisus</p>
<p class="c_v">Gaudia dat vere, que mundus nescit habere,</p>
<p class="c_v">Perdens in vanis se tempus dona profanis:</p>
<p class="c_v">Multi falluntur, quosdam dum calle secuntur.</p>
<p class="c_n">230</p><p class="vv">"Docta perge via vera, monstrante Sophia"</p>
<p class="c_v">Inquiet auditor sapiens sensusque politor</p>
<p class="c_v">Sinceri: "sanam tulit ars, nec tu quoque vanam</p>
<p class="c_v">Doctrinam". Forma sermocinor hac, quia norma</p>
<p class="c_v">Vult ornatorum: sic ars est facta colorum.</p>
<p class="c_n">235</p><p class="vv">"Cur ego sic spernor vel sic vilissima cernor</p>
<p class="c_v">Undique?" Desidia dixit; "me cur elegia</p>
<p class="c_v">In miseris scribit? Quando peto, cito peribit</p>
<p class="c_v">Custos vanorum vigilantia sollicitorum.</p>
<p class="c_v">Dum volo sopire sensus, clamant ducis ire:</p>
<p class="c_n">240</p><p class="vv">Ire decet nactum regnum. Vobis ego pactum</p>
<p class="c_v">Non feci. Gratis donavit regna creatis</p>
<p class="c_v">Mundi Salvator, cuius fuit ante creator.</p>
<p class="c_v">Cur ego sudare cupiam, vel cur vigilare?</p>
<p class="c_v">En: volo dormire. Pereunt qui grande subire</p>
<p class="c_n">245</p><p class="vv">Molis onus nixi, satagunt post pondere fixi.</p>
<p class="c_v">Geta precorque cadat, in lapsum, supplico, vadat</p>
<p class="c_v">Turbaque que guerre vult libera pondera ferre,</p>
<p class="c_v">Nata superborum patienter dura virorum</p>
<p class="c_v">Atque tirampnorum, nolo quos nunc dicere quorum</p>
<p class="c_n">250</p><p class="vv">Credo sacerdotum numerum constare nepotum,</p>
<p class="c_v">Et scio quod bullam patres habuere cucullam,</p>
<p class="c_v">Et spurce nati sunt postea pontificati,</p>
<p class="c_v">Ignari canonum, vivendi vel rationum,</p>
<p class="c_v">Nec ducis herrorum cernentes bella malorum.</p>
<p class="c_n">255</p><p class="vv">Et minus ista pecu scit turba resistere specu,</p>
<p class="c_v">Cum sit pasta cibis serpentum, sicut et ibis,</p>
<p class="c_v">Quam bos aut asinus, rudis et civi peregrinus</p>
<p class="c_v">Indus Bondonie, cum nescius est simonie.</p>
<p class="c_v">Et tamen ignari nunc preficiuntur avari,</p>
<p class="c_n">260</p><p class="vv">Hoc faciunt, cupidi rapientes pignora nidi</p>
<p class="c_v">Non pennata gule, que non parit, ut pote mule.</p>
<p class="c_v">Lucifer ardorem neglexit, cuius honorem</p>
<p class="c_v">Ambivit, cecidit. Se lapsum post ubi vidit,</p>
<p class="c_v">Invidus, ut scivit homines huc adire, polivit</p>
<p class="c_n">265</p><p class="vv">Spicula fraudandi, iugulos gladiosque secandi.</p>
<p class="c_v">Complevit votum: genus humanum sibi totum</p>
<p class="c_v">Seduxit secum ruiturum crimine cecum.</p>
<p class="c_v">Filius hoc Patris, capiens mox vincula fratris,</p>
<p class="c_v">Fratres salvavit, quos sic ardenter amavit,</p>
<p class="c_n">270</p><p class="vv">Ut dignaretur Dominus quod sic moreretur</p>
<p class="c_v">In cruce pro servis ingratis, sepe protervis.</p>
<p class="c_v">Sic cum solvebat pretium, velut expediebat,</p>
<p class="c_v">Contulit et stravit inimicum, qui iugulavit</p>
<p class="c_v">Stirpem contemptam pretiique cruore redemptam;</p>
<p class="c_n">275</p><p class="vv">Vitam cui secum dedit etternam, quia Grecum</p>
<p class="c_v">Vultque Palestinum salvum genus atque Latinum.</p>
<p class="c_v">Segnities stravit quos celum precipitavit</p>
<p class="c_v">Et quos fraudavit pomo draco, quando necavit.</p>
<p class="c_v">Segnities unda submersit cuncta profunda</p>
<p class="c_n">280</p><p class="vv">Agmina nata soli peccandi dedita moli,</p>
<p class="c_v">Et vitulum fecit coluit, quem lexque proiecit,</p>
<p class="c_v">Et tabulas frangi fecit, se cedibus angi</p>
<p class="c_v">Ac se morderi meruitque siti retineri</p>
<p class="c_v">Serpentum seva: sic pigros edidit Eva.</p>
<p class="c_n">285</p><p class="vv">Pigritie pestis nutrivit virus in estis</p>
<p class="c_v">Tam Iudeorum, quam cordibus Assiriorum,</p>
<p class="c_v">Et Romanorum decus ammissum, quod eorum</p>
<p class="c_v">Testatur clerus, modo perdidit omnia, serus:</p>
<p class="c_v">Dona Creatoris neglexit, pignus amoris</p>
<p class="c_n">290</p><p class="vv">Perdidit, ignarus factus, torpens et avarus,</p>
<p class="c_v">Elatus, vanus, Symonis cum peste profanus.</p>
<p class="c_v">Et nisi quod frena Benedictus papa catena</p>
<p class="c_v">Cum retinente dedit, qua pestis dira resedit,</p>
<p class="c_v">Pulsabat celum blasfemum turbine telum.</p>
<p class="c_n">295</p><p class="vv">Pugnaque cessavit metuens, que ceca patravit</p>
<p class="c_v">Illa cupido, pati, iam pauci luce probati</p>
<p class="c_v">Stare videbantur constantes, nam trahebantur</p>
<p class="c_v">Ambitione foris, que gliscit pondus honoris:</p>
<p class="c_v">Cornua gliscebant, cornutos quando videbant.</p>
<p class="c_n">300</p><p class="vv">Sic opus id fictum cessavit per Benedictum,</p>
<p class="c_v">Segnitie multo nutritum tempore stulto,</p>
<p class="c_v">Consilioque patrum quod erat sub nubibus atrum.</p>
<p class="c_v">Hec ea sunt poma Ciceronica, que sua Roma</p>
<p class="c_v">Eius pometo legit prior, alma, faceto.</p>
<p class="c_n">305</p><p class="vv">Set meliora dedit maioraque, quando resedit</p>
<p class="c_v">Consul, tunc turbe romane tutor in Urbe,</p>
<p class="c_v">Atque Catilinam solus portare ruinam</p>
<p class="c_v">Compulit, armavit patriam, ius continuavit</p>
<p class="c_v">Rome, servavit libertatemque locavit</p>
<p class="c_n">310</p><p class="vv">In solio stabili tunc, iudicioque senili</p>
<p class="c_v">Sancti quippe status legum studioque senatus.</p>
<p class="blank">&nbsp;</p>
<p class="c_t">56.</p>
<p class="c_v">Cetera poma fere virtutes ante dedere</p>
<p class="c_v">Precipue septem per trinam dulcia neptem.</p>
<p class="c_v">En matres alme que dant diademata palme,</p>
<p class="c_v">En, hee felices, sancte sunt ac alitrices</p>
<p class="c_n">5</p><p class="vv">Vite purorum servatricesque piorum.</p>
<p class="c_v">Prima fides harum spes estque secunda sacrarum,</p>
<p class="c_v">Tertia cara nimis dilectio, fervida primis</p>
<p class="c_v">Plus satis, ac quarta prudentia doctaque parta.</p>
<p class="c_v">Set prout implere reliquos facienda docere,</p>
<p class="c_n">10</p><p class="vv">Iustaque quinta gerens, set fortia sextaque querens,</p>
<p class="c_v">Septima mensurat moderamine quod bene durat,</p>
<p class="c_v">Vite frumentum velut omnia dona parentum,</p>
<p class="c_v">Atque statum mentis sic temperat arte tenentis</p>
<p class="c_v">Legis, quod plane pertransit vulnus inane.</p>
<p class="c_n">15</p><p class="vv">Seque iuvant spissim se defensando vicissim.</p>
<p class="c_v">Unam perfecte capiens, reliquas fore recte</p>
<p class="c_v">Secum cognoscat, quarum non rumpere poscat</p>
<p class="c_v">Sanctum fervorem nec vel bonitatis amorem:</p>
<p class="c_v">Quem bene qui servat, sibi mercedem coacervat.</p>
<p class="blank">&nbsp;</p>
<p class="c_t">57a.</p>
<p class="c_v">Est liber hic certus, quamvis speculo videatur</p>
<p class="c_v">Esse coopertus: nam credi vult quod amatur.</p>
<p class="c_v">Adam firmavit signacula que reseravit</p>
<p class="c_v">Septem, rex, Agnus cruce passus vulnera magnus</p>
<p class="c_n">5</p><p class="vv">Mortis, et huius ego que credens lumine dego,</p>
<p class="c_v">Pugno probis armis crucis et certamina parmis</p>
<p class="c_v">Vinco, iuvat magnus me semper victor et Agnus.</p>
<p class="c_v">Hic liber et tela micchi dat qui summa medela</p>
<p class="c_v">Est data de celis qui vivit corde fidelis,</p>
<p class="c_n">10</p><p class="vv">Eius doctrina pereat ne sancta carina.</p>
<p class="c_v">Ignibus umbonis crux obstat sancta draconis,</p>
<p class="c_v">Hoc armata libro, lolium de messeque cribro</p>
<p class="c_v">Ac hereses spargo, sic hoc oculata quod Argo</p>
<p class="c_v">Plus video clare verum quod oportet amare.</p>
<p class="c_n">15</p><p class="vv">Pestibus insurgo cuius cum posseque purgo</p>
<p class="c_v">Fedos languores, animarum sedo labores,</p>
<p class="c_v">Huius doctrine regimen, cautela carine,</p>
<p class="c_v">Et velum ventos compellens fraude retentos.</p>
<p class="blank">&nbsp;</p>
<p class="c_t">57b.</p>
<p class="c_v">Conmoda plorantur hic perdita, seva domantur</p>
<p class="c_v">Pectora, pressorum curantur corda virorum.</p>
<p class="c_v">Hoc et cunctorum resipiscit plebs miserorum.</p>
<p class="c_v">Hic telis ictis miseratio sive relictis</p>
<p class="c_n">5</p><p class="vv">Poscitur atque datur, si iusta precatio fatur.</p>
<p class="c_v">Hic quod debetur cunctis ratione docetur,</p>
<p class="c_v">Panditur et trina radix culpeque ruina.</p>
<p class="c_v">Hic liber est legum sanctarum, regula regum,</p>
<p class="c_v">Dos subiectorum lucis, tutela bonorum,</p>
<p class="c_n">10</p><p class="vv">Gratia collustrans, nullos in lumine frustrans.</p>
<p class="c_v">Hic Deus expertus mirabilis est bene certus,</p>
<p class="c_v">Intellectivus et spiritus atque dativus,</p>
<p class="c_v">Septem namque bona largitur et optima dona.</p>
<p class="c_v">Mundus monstratur quod sensibilis teneatur</p>
<p class="c_n">15</p><p class="vv">Et quod sit visus affectandus Paradisus,</p>
<p class="c_v">Horridus Infernus ac eius trux Olofernus,</p>
<p class="c_v">Magnus et ipse draco cum tristi milite Chaco,</p>
<p class="c_v">Ecclesie luna virtus laudabilis, una</p>
<p class="c_v">Sola bonis tutis est lucrans regna salutis,</p>
<p class="c_n">20</p><p class="vv">Et quod dampnatus culpabilis estque reatus</p>
<p class="c_v">Una cum culpa perdantur conmoda multa.</p>
<p class="blank">&nbsp;</p>
<p class="c_t">57c.</p>
<p class="c_v">Pro novitate, Fides, ego sic me detego regi,</p>
<p class="c_v">Nunc tibi nam legi: nunquam conformia rides.</p>
<p class="blank">&nbsp;</p>
<p class="c_t">57d.</p>
<p class="c_v">Clavis ergo Fides sum celi, qua modo rides,</p>
<p class="c_v">Quivis mortalis, quia sumque salus spetialis</p>
<p class="c_v">Hoc homo tu mundo tam ceco tamque profundo.</p>
<p class="c_v">Qui me scruptatur, quod querit, plus vacuatur,</p>
<p class="c_n">5</p><p class="vv">Et magis unitur vero, quia luce potitur.</p>
<p class="blank">&nbsp;</p>
<p class="c_t">58.</p>
<p class="c_v">Ecce crucem Domini: partes fugiatis inique</p>
<p class="c_v">Fraudis, et oblique dampnate crimine fini.</p>
<p class="c_v">Vicit namque leo de Iude stirpe polorum</p>
<p class="c_v">Et terrenorum regnorum monstra tropheo.</p>
<p class="c_n">5</p><p class="vv">Hac nazarenus Christus crucifixus amore,</p>
<p class="c_v">Atque micchi rore dando fuit Ipse serenus.</p>
<p class="c_v">"Cessent adverse partes crucis" imperat "alme,</p>
<p class="c_v">Virtus cui palme donavit vincere per se".</p>
<p class="c_v">Vis dedit ipsa ducis, quia rex est sol quia verus,</p>
<p class="c_n">10</p><p class="vv">Cunctis sincerus superantis numina lucis.</p>
<p class="c_v">In virtute Dei crux est victrix pretiosa</p>
<p class="c_v">Et rubicunda rosa, pulcerrima res spetiei;</p>
<p class="c_v">Sanctificata mere crux est ex corpore Christi,</p>
<p class="c_v">Et membris isti decorata potenter et ere</p>
<p class="c_n">15</p><p class="vv">Eius: adoramus in ea qui morte pependit</p>
<p class="c_v">Regem, qui tendit sua brachia quando rogamus.</p>
<p class="c_v">Voce loquor plebis nunc, crux: nunc, sancta, propina</p>
<p class="c_v">Ex ope divina protegmina, quave docebis</p>
<p class="c_v">Vim bene pugnare contra Christi ducis hostes,</p>
<p class="c_n">20</p><p class="vv">Quave necis postes frangamus, eamque necare</p>
<p class="c_v">Possimus, noxam vitare, fugare potenter</p>
<p class="c_v">Et que dementer ledunt fidei paradoxam.</p>
<p class="c_v">Discite, Christicole, tam credere, sic operari,</p>
<p class="c_v">Cum virtute pari caveatis ut obice mole,</p>
<p class="c_n">25</p><p class="vv">Que claudit celum (quod crux aperit, sacra clavis)</p>
<p class="c_v">Et retinet navis ne transeat hoc mare velum,</p>
<p class="c_v">Discatisque crucis per viros esse probatos</p>
<p class="c_v">Et fore lucratos etterne gaudia lucis.</p>
<p class="blank">&nbsp;</p>
<p class="c_t">59.</p>
<p class="c_v">In te speravi, spero, sperabo; locavi</p>
<p class="c_v">In te me totam. Non confundar, neque motam</p>
<p class="c_v">Ullum tormentum faciet sine te, quia ventum</p>
<p class="c_v">Sperno mundanum: tu das animum micchi sanum.</p>
<p class="c_n">5</p><p class="vv">Hereo nam monti, sedeo sine turbine sonti.</p>
<p class="c_v">Sola silendo precor, placidum quia conficis equor;</p>
<p class="c_v">In terra spero vivorum cernere vero</p>
<p class="c_v">Munera que donas, bona quos in parte coronas.</p>
<p class="c_v">Me tu quodque levas supra me, respuo sevas</p>
<p class="c_n">10</p><p class="vv">Res simul et vanas, indignas atque profanas.</p>
<p class="c_v">Expecto tecum fore celis. Gratia mecum</p>
<p class="c_v">Est tua quave sine metuuntur ubique ruine</p>
<p class="c_v">Crudelesque lupe vitiorum. Sic, quia rupe</p>
<p class="c_v">Hac sedeo, cedunt nec me nec dedita ledunt</p>
<p class="c_n">15</p><p class="vv">Agmina. Tutele serveque tue micchi dele</p>
<p class="c_v">(Opto!) lupas illas, rapiant ne pacis ovillas.</p>
<p class="c_v">Tu bonus es custos, quia protegis obice iustos,</p>
<p class="c_v">Stirpe rubi regem, quia novit tam bene legem.</p>
<p class="c_v">Regno siste, bone pastor, sine fraudis agone.</p>
<p class="c_n">20</p><p class="vv">Hoc precor in verbis, quod et obstet ubique superbis,</p>
<p class="c_v">Et fac expertum studii purgare Robertum</p>
<p class="c_v">Deque suis regnis est quisquis pectore segnis,</p>
<p class="c_v">Et spoliant rebus insontes, nocte diebus,</p>
<p class="c_v">Equora turbantes et predis orbis ovantes.</p>
<p class="c_n">25</p><p class="vv">Desque statum gnarum constantem Christicolarum</p>
<p class="c_v">Plebi cunctorum pacemque tuam reliquorum.</p>
<p class="c_v">Et quia poscendo prudens fit mensque sedendo,</p>
<p class="c_v">Dum solio residet, de sortis turbine ridet,</p>
<p class="c_v">Et de felici vultu rex prospera dici</p>
<p class="c_n">30</p><p class="vv">Curet, ab occultis mundari dat quia multis,</p>
<p class="c_v">Idem sincerus, credens quod vernula verus</p>
<p class="c_v">Sit sibi laudatus vel iudex iure probatus,</p>
<p class="c_v">Officium quisque. Set iniquus, cum sit hoc isque</p>
<p class="c_v">Officio positus, nec sit virtute potitus,</p>
<p class="c_n">35</p><p class="vv">Iustitiam frangit, insontes sepius angit,</p>
<p class="c_v">Non est cura mei secum bona, namque diei</p>
<p class="c_v">Obvius hic luci vult mundi falsa caduci,</p>
<p class="c_v">Non sperat celi, que tu das cuique fideli non</p>
<p class="c_v">Qui constans durat, velut in baptismate iurat.</p>
<p class="c_n">40</p><p class="vv">Non sine re certe, rex, hec tibi dico, Roberte:</p>
<p class="c_v">Et licet inspectes occultos, rex, rogo, vectes</p>
<p class="c_v">Et secretorum regimen, te, scire virorum</p>
<p class="c_v">Corda nequis, esse scis diversissima messe:</p>
<p class="c_v">Unus letatur rapta se quis saturatur, uno</p>
<p class="c_n">45</p><p class="vv">Gratius atque pius famis aufert vulnus alius.</p>
<p class="c_v">Ietro dedit canum seu consilium quoque sanum</p>
<p class="c_v">Iam Moysi plebis relevande. Rexque, valebis</p>
<p class="c_v">Carpere nunc simile, si non credes fore vile.</p>
<p class="c_v">Exploratores secretos micte, labores</p>
<p class="c_n">50</p><p class="vv">Qui gregis inquirant, qui naute per modo girant</p>
<p class="c_v">Equora, pretores vicis et regales honores</p>
<p class="c_v">Qui teneant, quali spe preficiant spetiali</p>
<p class="c_v">Ullos censendis et fidos micte gerendis,</p>
<p class="c_v">Et nosces plebis que non prescisse dolebis;</p>
<p class="c_n">55</p><p class="vv">Nam tua res ista, iam multo munere pista,</p>
<p class="c_v">Nunc formidatur quod deteriore trahatur</p>
<p class="c_v">Fune nefandorum (quod et absit!) ad antra malorum.</p>
<p class="blank">&nbsp;</p>
<p class="c_t">60.</p>
<p class="c_v">Credita que speras cum, Spes, iustissima queras</p>
<p class="c_v">Munera donabo que gliscis, teque locabo</p>
<p class="c_v">Civem post celis sotiam Martis Michaelis</p>
<p class="c_v">Principis: ergo mei victoria sis aciei</p>
<p class="c_n">5</p><p class="vv">Constans que ledit fede que legibus edit</p>
<p class="c_v">Vox mea: que poscis faciam, quia poscere noscis.</p>
<p class="blank">&nbsp;</p>
<p class="c_t">61.</p>
<p class="c_v">Prorsus amore Dei sic ardeo sicut et aurum;</p>
<p class="c_v">Cordis flamma mei prout ignibus urere laurum</p>
<p class="c_v">Magna solet (mira res!) inconbusta vigere</p>
<p class="c_v">Ut rubus, et dira non est: maneo micchi vere:</p>
<p class="c_n">5</p><p class="vv">Sentio fervorem, spargo redolenter odorem;</p>
<p class="c_v">Non mea curo, Dei vel grata Sue faciei;</p>
<p class="c_v">Curo confutem, per amorem velle salutem,</p>
<p class="c_v">Infirmos cordis vel turpi vulnere sordis.</p>
<p class="c_v">Nil ago perverse, non emulor, haud gero ficte</p>
<p class="c_n">10</p><p class="vv">Ac anime merse culpis vel sentibus icte;</p>
<p class="c_v">Compatior dulcis sotiis sum seu peregrinis,</p>
<p class="c_v">Et spatior sulcis pietatis et obsto ruinis,</p>
<p class="c_v">Tutor et insontes, celo crimen miserorum,</p>
<p class="c_v">Arguo torpentes clementi voce bonorum,</p>
<p class="c_n">15</p><p class="vv">Solor et afflictos et sedo pace furentes,</p>
<p class="c_v">Ad verum fictos nitor revocare sinentes.</p>
<p class="c_v">Quisquis nempe caret me nicchil habet, nicchil ergo</p>
<p class="c_v">Est; stipulis aret similis. Modo carmina vergo;</p>
<p class="c_v">Cum puris tumba moror una; leta, faceta</p>
<p class="c_n">20</p><p class="vv">Horum secreta sum candida iure columba;</p>
<p class="c_v">Et cum versutis gero prudenter comitivam,</p>
<p class="c_v">Quamvis convivam patiar me iure salutis.</p>
<p class="c_v">Sum soror humani generis nutrixque fidelis;</p>
<p class="c_v">Nulli crudelis dulcoris do bona sani.</p>
<p class="c_n">25</p><p class="vv">Diligo ferventes ferventius igne; teneri</p>
<p class="c_v">Tunc reputo veri quod amici sint recolentes.</p>
<p class="c_v">Non turbor bellis, carnis velut anxietate,</p>
<p class="c_v">Aut infestate languoribus atque procellis .</p>
<p class="c_v">Parco vel ignaris vel ut ignotis: veniarum</p>
<p class="c_n">30</p><p class="vv">Non personarum manet in me lectio naris.</p>
<p class="c_v">Nec discerno viros qui sint venia meliores,</p>
<p class="c_v">Vel plures mores habeant, vel crimine diros,</p>
<p class="c_v">Et precor ut mictat lumen Deus hiis radiorum</p>
<p class="c_v">Perpetratorum scelerum virusque remictat.</p>
<p class="c_n">35</p><p class="vv">Qui mage pacis egent, veniam festinor, &lt;et&gt; illis</p>
<p class="c_v">Do numerum villis, solaminis addo veracis.</p>
<p class="c_v">Non eget is medico qui sanus scitur iniquus</p>
<p class="c_v">Conscius; obliquus eget auxilii, set amico.</p>
<p class="c_v">Omnibus ut sospes sit quilibet obligor hospes.</p>
<p class="c_n">40</p><p class="vv">Ne perdant salmam, cunctis opis offero palmam.</p>
<p class="c_v">Pando meum mantum venientibus, est sibi quantum</p>
<p class="c_v">Utilis; et poma Tibi, que dedit inclita Roma,</p>
<p class="c_v">Factor celestis, resero: fugit ac fera pestis</p>
<p class="c_v">Invidie, quare Christum velit omnis amare.</p>
<p class="blank">&nbsp;</p>
<p class="c_t">62.</p>
<p class="c_v">Spiritus ille Dei sum, qui replevit amore</p>
<p class="c_v">Orbem cum rore dulci sancte faciei,</p>
<p class="c_v">Nullaque virtutum divinum fert ita numen,</p>
<p class="c_v">Sicut ego lumen cordis vitaleque scutum.</p>
<p class="c_n">5</p><p class="vv">Vivus fons ignis, dilectio fervida, donum</p>
<p class="c_v">Septenumque bonum collatum nempe benignis;</p>
<p class="c_v">Et quia te certe mea non latet ista, Roberte,</p>
<p class="c_v">Copia, do finem tecum rogo corde reclinem:</p>
<p class="c_v">Surge, leo fortis, qui franges vincula mortis,</p>
<p class="c_n">10</p><p class="vv">Surge, iuves Ytalos quorum ferit invida talos,</p>
<p class="c_v">Et fera lesuris cecis et corda securis;</p>
<p class="c_v">Surge secando moras et carpe iuvaminis horas:</p>
<p class="c_v">Solum voce vales, vox est que dulcius ales</p>
<p class="c_v">Morbos sanabit parereque corda parabit.</p>
<p class="blank">&nbsp;</p>
<p class="c_t">63.</p>
<p class="c_v">Tempora consultis tria pondero: specto futuris,</p>
<p class="c_v">Presens in multis cum preterito rego duris.</p>
<p class="c_v">Tres precedentes sunt matres suntque sorores</p>
<p class="c_v">Nostre fulgentes, et nobis sunt potiores.</p>
<p class="c_n">5</p><p class="vv">Si sentis mecum, sapienter cuncta putabis.</p>
<p class="c_v">Posse semel tecum contingere nulla negabis,</p>
<p class="c_v">Esse vel usque queunt si vel quandoque venire</p>
<p class="c_v">Mundi rebus, eunt que possunt sive subire.</p>
<p class="c_v">Iusta quidem certe non trasgredior ratione:</p>
<p class="c_n">10</p><p class="vv">Leges experte micchi presunt conditione</p>
<p class="c_v">Claraque que per te datur et vis lucida iuris.</p>
<p class="c_v">Mores adverte quibus ostendorque figuris.</p>
<p class="c_v">Te speculum video virtutum, numme sacrum,</p>
<p class="c_v">Te baculum doceo sanctum meritumque lavacrum:</p>
<p class="c_n">15</p><p class="vv">Non sine te valeo quicquam discernere recte,</p>
<p class="c_v">Tecum nam niteo, pestes cui sunt bene secte.</p>
<p class="c_v">Inter nos paritas viget hec: intelligo digne</p>
<p class="c_v">Que facis, expositas micchi res intelligis. Igne</p>
<p class="c_v">Nodus hic ardoris ligat ambos omnibus unus.</p>
<p class="c_n">20</p><p class="vv">Hoc viret ex roris pinguedine fertile munus.</p>
<p class="blank">&nbsp;</p>
<p class="c_t">64.</p>
<p class="c_v">Omnia credo tibi: nec cor, nec verba nec acta</p>
<p class="c_v">Sunt penitus alibi, tua set sequor omnia pacta,</p>
<p class="c_v">Dogmata, consilia: secus iniuste gererentur</p>
<p class="c_v">Atque forent alia quam cortice multa videntur.</p>
<p class="c_n">5</p><p class="vv">Iudico namque tuo sensu consulta perito</p>
<p class="c_v">Ordine precipuo, multo sudore petito.</p>
<p class="c_v">Cuilibet esse suum reddo ius atque tributum;</p>
<p class="c_v">Nolo statum fatuum furiosum ducere nutum.</p>
<p class="blank">&nbsp;</p>
<p class="c_t">65.</p>
<p class="c_v">Rex, ego sperno pigros, et stantes crimine nigros</p>
<p class="c_v">Cerno spe viles sensu stolido pueriles,</p>
<p class="c_v">Et nunquam tristor, si vult me ledere pistor.</p>
<p class="c_v">Fortis et armata sum virtus Marte probata;</p>
<p class="c_n">5</p><p class="vv">Vilia non curo, set diligo robora, duro</p>
<p class="c_v">Exuperare: modo clave pondus grave prodo.</p>
<p class="c_v">Dextra sum fidens ac ictus pectore ridens:</p>
<p class="c_v">Libera sum, leta, dubia nec territa meta;</p>
<p class="c_v">Vindictam vere puto vim potuisse tenere;</p>
<p class="c_n">10</p><p class="vv">Ultam me credo dum captum nec vite ledo</p>
<p class="c_v">Ignovisse genus vindicte fert quia tenus.</p>
<p class="c_v">Aggrediorque palam, non insidias ducis alam</p>
<p class="c_v">Et non formido discrimina, mota cupido</p>
<p class="c_v">Illorum cordi non est micchi: sepe momordi</p>
<p class="c_n">15</p><p class="vv">Qui temere bellum gliscunt vel ferre duellum.</p>
<p class="c_v">Umbonem stantis fortis sic est elefantis,</p>
<p class="c_v">Sum quia robusta, gestans, et prelia iusta</p>
<p class="c_v">Vincens, infesta tueor set prorsus honesta.</p>
<p class="c_v">Turpia facta polo sub claro cernere nolo,</p>
<p class="c_n">20</p><p class="vv">Et genibus flexis maneo, quia turbine nexis</p>
<p class="c_v">Succurro presto vel fessis pondere mesto.</p>
<p class="blank">&nbsp;</p>
<p class="c_t">66.</p>
<p class="c_v">Laudo quidem parce, set parcius utor in arce</p>
<p class="c_v">Quem diffamandi vel sub probra feda vocandi.</p>
<p class="c_v">Mensuro mores, constringo mente dolores,</p>
<p class="c_v">Tempero naturam, rem mollio sanguine duram,</p>
<p class="c_n">5</p><p class="vv">Dirigo rancores ad pacem, sive furores</p>
<p class="c_v">Sugo laurino, votum nam suave propino.</p>
<p class="c_v">Ista soror mecum, sedoque Modestia secum</p>
<p class="c_v">En ego, cum lignis furit immanissimus ignis.</p>
<p class="c_v">Flammas in mentes nimium fervore furentes</p>
<p class="c_n">10</p><p class="vv">Transeo, tunc iras cum pestes fundere diras</p>
<p class="c_v">Aut armare volunt aut cogere fulmina nolunt.</p>
<p class="c_v">Atque, quiete mea, patientia multa trophea</p>
<p class="c_v">Suscipit et fortes conservat pace cohortes.</p>
<p class="c_v">Cum sine mensura non regnet regia cura,</p>
<p class="c_n">15</p><p class="vv">Do regimen regnis, ne lex stet nomine segnis</p>
<p class="c_v">Fervens, sive nimis, vel celsis raptus et imis.</p>
<p class="c_v">In medio sedes mea stat virtutis et edes</p>
<p class="c_v">In qua sisto forum qua pondero munera morum:</p>
<p class="c_v">Palladis exemplo facio: gens nescia templo</p>
<p class="c_n">20</p><p class="vv">Infelix monstrum proprio sistit, grave rostrum</p>
<p class="c_v">Dissimulat pene, culpe dum pondera plene</p>
<p class="c_v">Tam gravitate premant, quod cunctis gaudia demant:</p>
<p class="c_v">Tum laxat frena vindicte tunc et amena</p>
<p class="c_v">Vertit in ignaros casus et pestis amaros.</p>
<p class="blank">&nbsp;</p>
<p class="c_t">67a.</p>
<p class="c_v">Pallas pro certo Iuno sunt nota Roberto</p>
<p class="c_v">Regi - fatur ea que fascinat ista Medea -</p>
<p class="c_v">Deteriorque Venus. Proles sua postea fenus</p>
<p class="c_v">Ex hac usura capiet, micchi crede. Futura</p>
<p class="c_n">5</p><p class="vv">Laomedontis erunt periuria, que fore querunt</p>
<p class="c_v">Ulta sibi pene. Taceas modo, donec habene</p>
<p class="c_v">Morum sint fracte Teucrorum sive coacte</p>
<p class="c_v">Obsidione. Vide, coniux Iovis, et modo ride.</p>
<p class="c_v">Ipsa dabit penam, que fecit amore catenam.</p>
<p class="c_n">10</p><p class="vv">Non te reginam decet hanc nec habere ferinam</p>
<p class="c_v">Ore voluntatem, set velle piam bonitatem.</p>
<p class="blank">&nbsp;</p>
<p class="c_t">67b.</p>
<p class="c_v">Regius hic natus, deceptus et illaqueatus</p>
<p class="c_v">Forma delusus, nunc iudex iuris abusus,</p>
<p class="c_v">Arbitrio verso promissis sordeque merso,</p>
<p class="c_v">Degenerando probis maioribus, aspice, nobis</p>
<p class="c_n">5</p><p class="vv">Ex tribus o qualem, rex, eligit. Hanc quia talem</p>
<p class="c_v">Se vult, experte rerum, modo multa, Roberte,</p>
<p class="c_v">Turba petit censum, meliorem nactaque sensum</p>
<p class="c_v">Me precis implorat, votis me numen adorat.</p>
<p class="c_v">Sic etiam peius subdit livor ferus eius</p>
<p class="c_n">10</p><p class="vv">Iudicio - Iuno fert indignata - sub uno.</p>
<p class="c_v">Ista placet vanis lascivis atque profanis:</p>
<p class="c_v">Est dilecta Venus libiti puteus quia plenus:</p>
<p class="c_v">Estque voluptatis cibus et tamen anxietatis.</p>
<p class="blank">&nbsp;</p>
<p class="c_t">67c.</p>
<p class="c_v">Palladis audite monitus et iussa perite:</p>
<p class="c_v">"Me Paris hoc spernit, quia lumina non bene cernit,</p>
<p class="c_v">Et Venerem laudat, que semper eum male fraudat".</p>
<p class="blank">&nbsp;</p>
<p class="c_t">67d.</p>
<p class="c_v">Sic Venus affatur Paridi, quod cepta sequatur:</p>
<p class="c_v">"Dulcis nate Paris Priamo, gratissimus aris</p>
<p class="c_v">Effectusque meis, ne cures hiis phariseis mit</p>
<p class="c_v">Non fore gratus: ero tibi verax munere vero".</p>
<p class="blank">&nbsp;</p>
<p class="c_t">67e.</p>
<p class="c_v">Pulcrius hoc pomum tu pulcrior accipe, diva,</p>
<p class="c_v">Forme namque domum te censeo, spes mea viva.</p>
<p class="blank">&nbsp;</p>
<p class="c_t">67f.</p>
<p class="c_v">Iste, prout stultus, veri nescit quia cultus</p>
<p class="c_v">Debita iura, dedit quod stulta mente resedit</p>
<p class="c_v">Pomum vesane, que perdet Pergama vane.</p>
<p class="blank">&nbsp;</p>
<p class="c_t">67g.</p>
<p class="c_v">Deserit arbitrium, spetie spondente decorem,</p>
<p class="c_v">&nbsp;&nbsp;&nbsp;&nbsp;&nbsp; Lucis splendorem sive bonum patrium.</p>
<p class="blank">&nbsp;</p>
<p class="c_t">68.</p>
<p class="c_v">Eccuba, fax natus tuus est Paris, igne ligatus</p>
<p class="c_v">Iam Veneris, stratus pedibusque nitore voratus.</p>
<p class="c_v">Parva fit a norma morum concordia pure</p>
<p class="c_v">Vite cum forma: Venus hanc artat sibi dure;</p>
<p class="c_n">5</p><p class="vv">Quando pudicitiam cernis fore delitiosam,</p>
<p class="c_v">Poscere nequitiam credas, decus omne perosam.</p>
<p class="c_v">Inde placet mecho Spartane cauta rapina,</p>
<p class="c_v">Qua resonans echo clamat, fugiente carina.</p>
<p class="c_v">Conveniunt reges, tunc Aulide fundere iurant</p>
<p class="c_n">10</p><p class="vv">Per pugne leges Grai que Pergama durant.</p>
<p class="c_v">Turgent Atride, tumet excita Grecia tota,</p>
<p class="c_v">Ardent Pelide cum Mirmidonum face mota.</p>
<p class="c_v">Gens mendax gliscit Troiam delere superbam,</p>
<p class="c_v">Queve dolos discit, set mentem servat acerbam.</p>
<p class="c_n">15</p><p class="vv">Pallas iam pensa vindicte mole pudicis,</p>
<p class="c_v">Que fuit offensa, non hanc conmictit amicis:</p>
<p class="c_v">Hostes impuros vult hostibus aspera plecti</p>
<p class="c_v">Impuris, duros et per fera vincula necti,</p>
<p class="c_v">Pergama periuris deleri condita dudum</p>
<p class="c_n">20</p><p class="vv">Per genus in duris expertum, scit quia crudum.</p>
<p class="c_v">Ecce: vocor, certe verum quia dico, Roberte,</p>
<p class="c_v">Rex, Cassandra: viris amens respondeo diris.</p>
<p class="c_v">Casibus indoctos facit experientia coctos;</p>
<p class="c_v">Expedit errori se conmendare pudori;</p>
<p class="c_n">25</p><p class="vv">Usque reformetur veri lux et reparetur .</p>
<p class="c_v">Si micchi non vultis, vobis, rogo, parcite multis:</p>
<p class="c_v">Pena parata silet, mea nunc sententia vilet,</p>
<p class="c_v">Et vocor insana, quia nunctio, quando profana</p>
<p class="c_v">Facta gerunt penam Frigiis et turbine plenam</p>
<p class="c_n">30</p><p class="vv">Diro venturam. Mater regina, figuram</p>
<p class="c_v">Arguis erroris in me fore. Mota doloris</p>
<p class="c_v">Cuspide, non leto vultu, dum vera propheto,</p>
<p class="c_v">Vis audire rata dum sint tot prava patrata.</p>
<p class="c_v">Pro natis caris, queso, ne decipiaris,</p>
<p class="c_n">35</p><p class="vv">Nec tu virtutem credas tu neve salutem,</p>
<p class="c_v">Nec celi rorem tantum dulcoris amorem</p>
<p class="c_v">Qui vult, peccatis nondum merore piatis</p>
<p class="c_v">Sic indulgeri, nec quaquam lege videri</p>
<p class="c_v">Natos astrictos vel cives tam maledictos,</p>
<p class="c_n">40</p><p class="vv">Dardanide, nemo seducat vos, quia remo</p>
<p class="c_v">Navis vestra caret, furie pulsataque paret</p>
<p class="c_v">Undosis bellis ponti sevisque procellis.</p>
<p class="c_v">An mala patratis quo conmoda percipiatis?</p>
<p class="c_v">Hoc si credatis, tunc legum iura negatis.</p>
<p class="c_n">45</p><p class="vv">Equore Tyndaridem raptam duxistis, Atridem</p>
<p class="c_v">Coniugis invitum viduantes pace maritum.</p>
<p class="c_v">Credita divina petit ultio castra rapina</p>
<p class="c_v">Duci navali, cursu pro divite tali,</p>
<p class="c_v">Obsessura decem Troiam, que turgida fecem</p>
<p class="c_n">50</p><p class="vv">Non vult purgari, nec furto scit satiari,</p>
<p class="c_v">Annis, captura cum fraudibus et peritura</p>
<p class="c_v">Pene labore doli dure tam dedita moli.</p>
<p class="c_v">Cernite! Mendaces veniunt punire rapaces.</p>
<p class="c_v">Non sedet in mente sapientia cauta iuvente:</p>
<p class="c_n">55</p><p class="vv">Improvisa gerit, libitum cum carpere querit:</p>
<p class="c_v">I non quantis finis sceleris replere ruinis</p>
<p class="c_v">Hos soleat novit, dum spes mala condere vovit.</p>
<p class="c_v">O male periuris iam condita Pergama curis,</p>
<p class="c_v">Quando carent tutis valida ditione salutis,</p>
<p class="c_n">60</p><p class="vv">Credere nec curant iussis quibus omnia durant!</p>
<p class="c_v">Sic cadet hiis rebus sponsus meus ipse Corebus;</p>
<p class="c_v">Eccuba cum Priamo non in certaminis hamo</p>
<p class="c_v">Funera natorum primum spectare suorum,</p>
<p class="c_v">Me miseram portet ut tam trux pondus oportet,</p>
<p class="c_n">65</p><p class="vv">Et germanorum me deplorare meorum</p>
<p class="c_v">Cedem, me captam, quam servitus agmine raptam</p>
<p class="c_v">Detrahat ad mortem per eam quam predico sortem.</p>
<p class="c_v">At florente coma virtutis semine Roma</p>
<p class="c_v">Nostro post surget, probra que mox talia purget.</p>
<p class="c_n">70</p><p class="vv">Purgatis morbis, huius dominabitur orbis,</p>
<p class="c_v">Postea marcescet: tunc virtus quando virescet</p>
<p class="c_v">Atque fides Christi mundo lucebit, et isti</p>
<p class="c_v">Cultus et ardoris fiet virtutis honoris.</p>
<p class="c_v">Queso, cave, Roma, ne marcescant tua poma</p>
<p class="c_n">75</p><p class="vv">Intus virtutis ut menia celsa salutis.</p>
<p class="c_v">Si bene ferveres, zelo, non Marte, caleres.</p>
<p class="c_v">Te feriente, feris armis que vincere queris</p>
<p class="c_v">Te. Dum fervebas virtutibus, ipsa solebas</p>
<p class="c_v">Mundum terrere, tibi sub ditione tenere:</p>
<p class="c_n">80</p><p class="vv">Set nunc, quando videt te scissam pectore, ridet.</p>
<p class="c_v">Durabit Pratum parens semper tibi gratum:</p>
<p class="c_v">Dilige devotum, rex, ipsum pectore totum.</p>
<p class="c_v">Mictet pavonem tibi, quo capies rationem</p>
<p class="c_v">Dignos ornandi doctos virtutis amandi:</p>
<p class="c_n">85</p><p class="vv">Quam, quamvis noscas, per amorem cernere poscas</p>
<p class="blank">&nbsp;</p>
<p class="c_t">69.</p>
<p class="c_v">Hunc tibi pavonem donat, rex, qui Salomonem</p>
<p class="c_v">Equiperas mentis donis proprie sapientis,</p>
<p class="c_v">Hunc tenerum bellum, coluit qui nuper agellum,</p>
<p class="c_v">Ne verum celem tibi, rex, set corde fidelem.</p>
<p class="c_n">5</p><p class="vv">Sit paucis verbis narrat que vita superbis,</p>
<p class="c_v">Que nunc prelatis inflatio, pompa paratis</p>
<p class="c_v">Ad lucra seva doli, miserorum noxia moli,</p>
<p class="c_v">Que nunc caudarum distentio pasta suarum,</p>
<p class="c_v">Cetera set linquit, qui singula fecit, ut inquit.</p>
<p class="blank">&nbsp;</p>
<p class="c_t">70.</p>
<p class="c_v">Hic ego sum pavo, similis mundo quia pravo:</p>
<p class="c_v">Esse quidem novi me quod de lumine vovi,</p>
<p class="c_v">Sic illustratus oculis Argique necatus</p>
<p class="c_v">Qui fuit Alcidi, quos nunquam vivere vidi.</p>
<p class="c_n">5</p><p class="vv">Currum Iunonis fero ductor, voce draconis</p>
<p class="c_v">Clamo, latet nido dum coniunx, stulta cupido</p>
<p class="c_v">Est mea dira nova sotie que destruit ova.</p>
<p class="c_v">Glorior at caude specie: tamen ambulo fraude</p>
<p class="c_v">Cauti latronis. Visis pedibus, nego donis</p>
<p class="c_n">10</p><p class="vv">Esse venustatis me pictum vel novitatis,</p>
<p class="c_v">Grate vel laude pulcre vel nomine caude.</p>
<p class="c_v">Sicque, per horrorem, caude postpono decorem</p>
<p class="c_v">Quem decerno pedum, nimium quem iudico fedum.</p>
<p class="c_v">Angelicis pennis vestitus sic ego vernis,</p>
<p class="c_n">15</p><p class="vv">Cur crudelis here traho iussus pondera, quere.</p>
<p class="c_v">Sum quotcunque bonis dotatus, vi rationis</p>
<p class="c_v">Nector maioris vite fieri melioris.</p>
<p class="c_v">Ergo trahens stringor donis quibus undique cingor,</p>
<p class="c_v">Et caude crines pedibus tunc indico fines;</p>
<p class="c_n">20</p><p class="vv">Gloria vana cadit cum fraudis nomine vadit</p>
<p class="c_v">Que fulgetque, sonis vel rauci voce draconis:</p>
<p class="c_v">Tunc caude penne, solium si quando perhenne</p>
<p class="c_v">Pensatur finis, flectuntur sepe ruinis.</p>
<p class="c_v">Sic, auriga fere Iunonis sum quia vere,</p>
<p class="c_n">25</p><p class="vv">Qua mee prolis puto luxibus obvia solis,</p>
<p class="c_v">Ante suum fetum perquiro summere letum.</p>
<p class="c_v">Tellus, docta parens, ne fetus concidat arens,</p>
<p class="c_v">Abscondit semen quod gliscit perdere femen.</p>
<p class="c_v">Sic ego sum forma que colligitur bona, norma</p>
<p class="c_n">30</p><p class="vv">Caute vivendi, mundi spetiosa cavendi,</p>
<p class="c_v">Nec confidendi rebus; causaque cadendi</p>
<p class="c_v">Mundanam formam gero, que dat vivere normam.</p>
<p class="c_v">Pompis elatos doceo deponere gratos</p>
<p class="c_v">Stultitie flores, que diligit orbe colores,</p>
<p class="c_n">35</p><p class="vv">Et spernit mores rectos fructusque labores;</p>
<p class="c_v">Forma superborum sum picta, libido vagorum,</p>
<p class="c_v">Et conversorum speculum regimen vel eorum,</p>
<p class="c_v">Sum deceptorum signator et umbra suorum,</p>
<p class="c_v">Nam gero serpentis caput et cordis sapientis.</p>
<p class="c_n">40</p><p class="vv">Vanis nempe bonis pictique levis rationis</p>
<p class="c_v">Pennis pavonis, mundi vocisque draconis,</p>
<p class="c_v">Dire Iunonis, modo sunt qui pondus agonis</p>
<p class="c_v">Vite latronis credunt vel in ungue leonis.</p>
<p class="blank">&nbsp;</p>
<p class="c_t">71.</p>
<p class="c_v">Per duo te queso regalia signa, Roberte,</p>
<p class="c_v">Aures converte: spatio, rex, pergere queso.</p>
<p class="c_v">Pascua sunt vite tua signa, fidemque sequenti</p>
<p class="c_v">Pabula dant menti, sequitur si signa perite.</p>
<p class="c_n">5</p><p class="vv">Campo celesti sunt aurea lilia: pure</p>
<p class="c_v">Lumine, nature sunt reges semper honesti.</p>
<p class="c_v">Campus uti celum, sunt aurea lilia stelle:</p>
<p class="c_v">Sic vestrum velum fert conflua pabula melle.</p>
<p class="c_v">Aurea pars regis sapientia clara notatur,</p>
<p class="c_n">10</p><p class="vv">Qua designatur sic observantia legis;</p>
<p class="c_v">Flammea pars diram designat legibus iram</p>
<p class="c_v">Et pugnam tutam succendia ferre solutam.</p>
<p class="c_v">Semper ego signa sequar et tua iussa benigna,</p>
<p class="c_v">Semper ubi digna secus amnes sunt sua signa,</p>
<p class="c_n">15</p><p class="vv">Ubere que plena sunt fructu, sunt et amena</p>
<p class="c_v">Est ubi septena virtutum vivida vena:</p>
<p class="c_v">Alma fides, fortis spes, ardor amore cohortis</p>
<p class="c_v">Non metuens mortis, dum pugnat turbine sortis;</p>
<p class="c_v">Est ibi lustrato prudentia pectore nato,</p>
<p class="c_n">20</p><p class="vv">Ingenio lato constantia corde probato,</p>
<p class="c_v">Iustitie cultus, omni munimine fulctus,</p>
<p class="c_v">Atque modus multus, qui temperat orbe tumultus.</p>
<p class="c_v">Expectat Roma tua nempe salubria poma</p>
<p class="c_v">Virtutumque coma tua sit, cui nobile noma,</p>
<p class="c_n">25</p><p class="vv">Quo sua nunc crescat virtus et fama virescat,</p>
<p class="c_v">Et sic fervescat Latium, quod mox recalescat.</p>
<p class="c_v">Unica spes gentis Itale, rex, perge, petentis</p>
<p class="c_v">Solamen mentis sis, Rome sisque gementis!</p>
<p class="c_v">Solamen nescit nisi te, compertaque prescit,</p>
<p class="c_n">30</p><p class="vv">Unde vigor crescit, dum virtus sede calescit.</p>
<p class="blank">&nbsp;</p>
<p class="c_t">72.</p>
<p class="c_v">Causa iubet quod sic in equo, rex, stem modo sessor</p>
<p class="c_v">Militis armati signis, sum namque professor</p>
<p class="c_v">Pratensis, referoque suam sic stando figuram.</p>
<p class="c_v">Indulge fidei subiecte, respice puram</p>
<p class="c_n">5</p><p class="vv">Mentem, deflexam tibi semper ubique paratam.</p>
<p class="c_v">Nam Domino micchi te dominum quia rem fore gratam</p>
<p class="c_v">Esse meum noscas micchi pre cunctis. Quia cerno,</p>
<p class="c_v">Rex, quia virtutes sequeris, nunquam tua sperno</p>
<p class="c_v">Iussa. Precor, dignare preces audire precantis</p>
<p class="c_n">10</p><p class="vv">Sponte tibi vero fidei zelo famulantis,</p>
<p class="c_v">Proque mea tibi matre preces cum supplici mente</p>
<p class="c_v">Porrigo, pro Roma genitrice mea modo flente.</p>
<p class="c_v">Nunc eget ipsa parens tutela nuncque senatus</p>
<p class="c_v">Sensato senio, rex, cuius tu trabeatus</p>
<p class="c_n">15</p><p class="vv">Quondam consul amor, quia sciris Urbe senator:</p>
<p class="c_v">Te rogat ut culpe, ne crescat, sis medicator.</p>
<p class="c_v">Indiget ipsa tui presenti conditione,</p>
<p class="c_v">Cum manet ancipiti mentis luctantis agone.</p>
<p class="c_v">Si virtute tua quam sperat pace fruetur,</p>
<p class="c_n">20</p><p class="vv">Confidas felix quod te fortuna sequetur,</p>
<p class="c_v">Scilicet ipsa Dei que gratia prospera reges</p>
<p class="c_v">Sublimat, servat, letatur condere leges.</p>
<p class="c_v">Sic ego spero quidem: timor hinc orietur in orbe.</p>
<p class="c_v">O quam discedes longe tu, pessime morbe</p>
<p class="c_n">25</p><p class="vv">Plene doli! Quantum te falsa putasse pudebit</p>
<p class="c_v">Et quam qui sequitur tua pessima vota dolebit!</p>
<p class="blank">&nbsp;</p>
<p class="c_t">73.</p>
<p class="c_v">Supplico pro vate qui regia carmina cudit</p>
<p class="c_v">Hec tua, que trudit in vincula pro brevitate,</p>
<p class="c_v">Exaudire velis que poscit nomine Prati,</p>
<p class="c_v">Ut tibi sint grati viventes, rex pie, celis.</p>
<p class="c_n">5</p><p class="vv">Gloria lausque Deo! Tibi, rex, decus inde paratur,</p>
<p class="c_v">De tantoque datur ex nunc spes magna tropheo:</p>
<p class="c_v">Res facienda levi verborum scito labore.</p>
<p class="c_v">Iusta salus hore qua poscitur ut mala sevi</p>
<p class="c_v">Nunc patrare putent, set formido videantur:</p>
<p class="c_n">10</p><p class="vv">Ipsa necis dantur sic prelia dum fore nutent,</p>
<p class="c_v">Vel, quasi re mira, contingere quod meditantur,</p>
<p class="c_v">Unde retardantur ne figant vulnera dira.</p>
<p class="c_v">Res ea completa sedabit bella vetusta,</p>
<p class="c_v">Cumque via iusta reddet conmota quieta.</p>
<p class="c_n">15</p><p class="vv">Non fiunt facile que non in pace petuntur;</p>
<p class="c_v">Donaque planguntur senio que iam iuvenile</p>
<p class="c_v">Tempus ridebat. Rex, dapsilis et pius esto,</p>
<p class="c_v">Ut facias presto, tuus ut pater ipse solebat.</p>
<p class="blank">&nbsp;</p>
<p class="c_t">74.</p>
<p class="c_v">Sedes etterni Regis modo corde fideli</p>
<p class="c_v">Christicolis, quos terra tenet, fore creditur intra</p>
<p class="c_v">Celum empirium, sic invisibilis usque</p>
<p class="c_v">Quod mortalis homo spolietur, spiritus inde</p>
<p class="c_n">5</p><p class="vv">Liber eat sursum. Verum iam dote beati</p>
<p class="c_v">Lucis perpetue, deitatem nempe videntes</p>
<p class="c_v">Atque Dei tronum, non expectant nisi surgant</p>
<p class="c_v">Quod sua quotque iacent nunc mortua corpora viva.</p>
<p class="c_v">Sedis apostolice speties signatur ab illa,</p>
<p class="c_n">10</p><p class="vv">Ac tua, rex, vere quoquam formatur ab ista,</p>
<p class="c_v">Non mediante tuum regnum donatur ab ipsa.</p>
<p class="c_v">Ergo potes Summum precibus deposcere tute</p>
<p class="c_v">Et debes etiam, quia visque sapisque perite.</p>
<p class="c_v">Pontificem secura valet meritoria vita</p>
<p class="c_n">15</p><p class="vv">Exorare Deum, sic matrem filius insons,</p>
<p class="c_v">Sic dominum servus reverens et corde piato.</p>
<p class="c_v">Mundus opusque gerens purum, tibi supplico, princeps,</p>
<p class="c_v">Devote reverensque precor, bonitatis amice,</p>
<p class="c_v">Sanguinis egregii, set precipue peritorum</p>
<p class="c_n">20</p><p class="vv">Semper amatorem, generosum postulo vultum</p>
<p class="c_v">Ac animum nitidum, digneris ut ipse iuvare</p>
<p class="c_v">Hoc opus hocque pium studium virtute magistra</p>
<p class="c_v">Illustrante tuum cor sancta luce benignum.</p>
<p class="c_v">Rex, aperire volam tunc solis auribus alme</p>
<p class="c_n">25</p><p class="vv">Maiestatis ego propriis quandoque retectum.</p>
<p class="c_v">Repperit invidie merens obstacula seve</p>
<p class="c_v">Et stetit hucusque res imperfecta, dolore</p>
<p class="c_v">Non sine multiplici populi Pratensis, et usque</p>
<p class="c_v">Nunc tenuit tacito super ore silentia muta.</p>
<p class="c_n">30</p><p class="vv">Sicque pium dormivit opus per tempora cuncta</p>
<p class="c_v">Pene Iohannis, humi qui pridem castra reliquit,</p>
<p class="c_v">Pontificis quondam summi, quo cepta fuerunt</p>
<p class="c_v">Eius cesarei fini primordia pastor</p>
<p class="c_v">Speratoque, dolo sic impediente maligno:</p>
<p class="c_n">35</p><p class="vv">Per te speratur felicem summere finem.</p>
<p class="c_v">O regum penitus mens invictissima, que non</p>
<p class="c_v">Frangitur adversis, nunquam corrupta secundis,</p>
<p class="c_v">Quam Deus etternis post maxima tempora donis</p>
<p class="c_v">Impleat, atque bonis faciat gaudere beatis</p>
<p class="c_n">40</p><p class="vv">Secum, qui semper vivit regnatque Deusque</p>
<p class="c_v">Secula cuncta regit rex infinita, manetque</p>
<p class="c_v">Inclitus et vere laudabilis omnibus. Amen.</p>
<p class="blank">&nbsp;</p>
<p class="c_t">75.</p>
<p class="c_v">Tres sumus et mores donamus fonte sorores:</p>
<p class="c_v">Primaque nature do munera, do geniture;</p>
<p class="c_v">Dono secunda viam lucis legisque sophyam;</p>
<p class="c_v">Tertia sudores ego patior atque labores,</p>
<p class="c_n">5</p><p class="vv">Ac operum latrix sum consors atque paratrix.</p>
<p class="c_v">Nos simul oramus, nos te, pie rexque, rogamus</p>
<p class="c_v">Ut, sicut dona meruit tua digna corona</p>
<p class="c_v">Nostro fonte boni, que manamus tibi doni</p>
<p class="c_v">Copia, sit vite regnum durabile, mite.</p>
<p class="c_n">10</p><p class="vv">Post hoc celorum fons est, ubi nempe bonorum</p>
<p class="c_v">Cuique (scias!) nostrum nomen dat gratia. Rostrum</p>
<p class="c_v">Nullum formamus rapiendi. Si capiamus,</p>
<p class="c_v">Duplum tunc gratis damus aut plus sepe. Beatis</p>
<p class="c_v">Centuplicamus idem semper prout omnia pridem.</p>
<p class="c_n">15</p><p class="vv">Virginee celle sumus ut nudeque puelle</p>
<p class="c_v">Pure donamus, data set non improperamus.</p>
<p class="c_v">Nos expectamus quod eis quid percipiamus</p>
<p class="c_v">Gratis manamus gratissima. Reddere stamus</p>
<p class="c_v">Prompte, rex, ergo, quia nunquam munera tergo</p>
<p class="c_n">20</p><p class="vv">Respicimus. Gratum fac donum sepe rogatum</p>
<p class="c_v">Nostro mantello, sicut legis ipse libello.</p>
<p class="c_v">Hic est qui celat, qui delet crimina, velat</p>
<p class="c_v">Et virtute pia qui replet corda sophya.</p>
<p class="c_v">Tecum que stamus, nobiscum velle rogamus,</p>
<p class="c_n">25</p><p class="vv">Per nostrum rorem, quesite pacis amorem.</p>
<p class="c_v">Hoc ope virtutis fiet, rex, scito, Roberte,</p>
<p class="c_v">Nostre sicque tue. Cito fac opus utile certe.</p>
<p class="blank">&nbsp;</p>
<p class="c_t">76.</p>
<p class="c_v">Iuno, Venus, Pallas non sunt nisi nomina nostra;</p>
<p class="c_v">Et quamvis fallas stultos, o mors, tua rostra</p>
<p class="c_v">Cum sapiente fera concordia, tu pasiphea</p>
<p class="c_v">Vitaque set vera, Venus est fedis pharisea.</p>
<p class="c_n">5</p><p class="vv">Est natura parens eadem dea que bona Iuno,</p>
<p class="c_v">Paupertate carens. Trivio sumus ergo sub uno.</p>
<p class="c_v">Tres sumus atque novem nobis dant nomina Muse,</p>
<p class="c_v">Que dixere Iovem patrem mendacibus use,</p>
<p class="c_v">Et totidem docti tribuunt quia verba Latini</p>
<p class="c_n">10</p><p class="vv">Non subsunt nocti. Noscentes que via fini,</p>
<p class="c_v">Et que vita parat reditum, que lux mage certa,</p>
<p class="c_v">At que litus arat gens que sit arare diserta,</p>
<p class="c_v">Quisquis nos spernit fugimus: spernentis amorem</p>
<p class="c_v">Nolumus, ac cernit nos secum si quis honorem</p>
<p class="c_n">15</p><p class="vv">Nostrum servat, habet tres qui bene diligit unam</p>
<p class="c_v">Omnes, nec tabet culpis colit ut pote prunam,</p>
<p class="c_v">Ut metat ex arvis segetes ipsius opimas</p>
<p class="c_v">Expensis parvis et dotes semine primas.</p>
<p class="c_v">Nostrum semen amat studiosos nempe colonos,</p>
<p class="c_n">20</p><p class="vv">Pigros diffamat vel fraudes fingere pronos.</p>
<p class="c_v">Verbis bis nonis crebro tres ergo vocamur,</p>
<p class="c_v">Sic totidem donis dignos ditare probamur.</p>
<p class="blank">&nbsp;</p>
<p class="c_t">77.</p>
<p class="c_v">Nos reseramus dona superna paramus et horas</p>
<p class="c_v">Regis, amamus tamque moderna proutque decoras</p>
<p class="c_v">Eius honoris opes meliores, sunt quia regum.</p>
<p class="c_v">Sunt sua roris munera. Flores ordine legum</p>
<p class="c_n">5</p><p class="vv">Nos aperimus et hostia Musis artibus ortum,</p>
<p class="c_v">Quando velimus turbine trusis pandere portum</p>
<p class="c_v">Sunt ubi pendula fulvaque ramis aurea poma.</p>
<p class="c_v">Pectora credula non data damis, quas proba Roma</p>
<p class="c_v">Non capiebat, ferre merentur habere tenere.</p>
<p class="c_n">10</p><p class="vv">Iam fore flebat plebs: sine dentur hec ergo</p>
<p class="c_v">Fecimus Herculis esse vigorem fortis agonis,</p>
<p class="c_v">Ut vada presulis acta soporem mente draconis.</p>
<p class="blank">&nbsp;</p>
<p class="c_t">78.</p>
<p class="c_v">Promeret ingressum cunctis, qui pondere fessum</p>
<p class="c_v">Ire timent unus quo gestit summus et imus.</p>
<p class="c_v">Secum servari cunctos volumusque locari</p>
<p class="c_v">Sede sua firma; nam mundi mobile sirma</p>
<p class="c_n">5</p><p class="vv">Ducitur huc illo, nocet et quandoque pupillo</p>
<p class="c_v">Et vidue. Quare, quia nescit pressa iuvare,</p>
<p class="c_v">Nec scit perflare, set gliscit ad alta volare,</p>
<p class="c_v">Non sequimur manes, nec amamus prorsus inanes</p>
<p class="c_v">Pompas fallaces et turbas voce fugaces</p>
<p class="c_n">10</p><p class="vv">Ventosa. Stamus secum quos lucis amamus</p>
<p class="c_v">Recti factores; hiis accumulamus honores,</p>
<p class="c_v">Hos exaltamus homines ita iustificamus.</p>
<p class="blank">&nbsp;</p>
<p class="c_t">79a.</p>
<p class="c_v">Dona superna Dei sunt visio tam faciei,</p>
<p class="c_v">Quam cibus ardoris qui semper crescit amoris</p>
<p class="c_v">Flammis perfecti. Sunt gaudia perque refecti:</p>
<p class="c_v">Nunquam turbantur nec eis unquam satiantur,</p>
<p class="c_n">5</p><p class="vv">Sunt sine mistura meroris, sunt sine cura,</p>
<p class="c_v">Defectuque sine quoquam, qula sunt sine fine.</p>
<p class="c_v">Plena, saporosa, numero sine, delitiosa</p>
<p class="c_v">Sunt ibi cuncta bona que gliscunt agmina dona.</p>
<p class="c_v">Arbor hec est orti, que non stat subdita morti,</p>
<p class="c_n">10</p><p class="vv">Nam lignum vite fertur fore quippe perite:</p>
<p class="c_v">Hoc nunquam moritur, set ob id super astra venitur,</p>
<p class="c_v">Et secus hanc fontes quos fundunt culmine montes:</p>
<p class="c_v">Sunt nitidi, lacti similes dulcedine, nacti</p>
<p class="c_v">Celestem rorem seu salvificumque saporem,</p>
<p class="c_n">15</p><p class="vv">Potus regales quos nosti, rex, spetiales.</p>
<p class="c_v">Poma set hec cima sunt optima nataque prima:</p>
<p class="c_v">Iustitie frenum, pomum de robore plenum,</p>
<p class="c_v">Est regimen rerum pondusque iugumque severum;</p>
<p class="c_v">Notio divina super aurea poma polina</p>
<p class="c_n">20</p><p class="vv">Estque plus lucet, que sursum vivere ducet,</p>
<p class="c_v">Pomum set clemens quod cor prohibet fore demens,</p>
<p class="c_v">Auro formatur, superare metalla probatur,</p>
<p class="c_v">Pomum nature vitalis, vis geniture:</p>
<p class="c_v">Quo quis ditatur, scit opus quod et hec operatur;</p>
<p class="c_n">25</p><p class="vv">Doctrine splendens pomum docet omnia tendens,</p>
<p class="c_v">Lucem scripture movet, urbis iura future:</p>
<p class="c_v">Hoc miserens miseris pomum succurrit egrotis,</p>
<p class="c_v">Auxiliis veris prodest, solamine, votis.</p>
<p class="c_v">Istud habet pomum verissima dona saporis</p>
<p class="c_n">30</p><p class="vv">Et, pandendo domum, veri tenet ardua roris.</p>
<p class="c_v">Ignem fervoris video, sapientis amoris,</p>
<p class="c_v">Pomum dulcorum plenum celique saporum,</p>
<p class="c_v">In quo maiestas, in quo divina potestas</p>
<p class="c_v">Et bonitas, eius sapientia, nobilis eius</p>
<p class="c_n">35</p><p class="vv">Virtus et fortis, que frangit vincula mortis.</p>
<p class="c_v">Et video dona septem, ne crimina prona</p>
<p class="c_v">Obsint ignavis, inconsultis neque pravis.</p>
<p class="c_v">Vite nempe domum tu delectabile pomum.</p>
<p class="c_v">Hoc plenum sucis, plenum pinguedine lucis,</p>
<p class="c_n">40</p><p class="vv">Hoc resident partes, hoc omnis orbis et artes.</p>
<p class="c_v">Hoc video flumen, manareque mentis acumen,</p>
<p class="c_v">Inde viis morum legiones atque bonorum</p>
<p class="c_v">Duci sermones, varias sicut rationes,</p>
<p class="c_v">Hec quoque septena bona sunt virtutis amena.</p>
<p class="blank">&nbsp;</p>
<p class="c_t">79b.</p>
<p class="c_v">Hoc est Francorum diadema senile decorum,</p>
<p class="c_v">Hoc Iudeorum sanctum decus et Siculorum,</p>
<p class="c_v">Hoc Navarrenses decorat, regit, artat et enses,</p>
<p class="c_v">Cogitur hoc ensis regaliter Ungariensis.</p>
<p class="blank">&nbsp;</p>
<p class="c_t">79c.</p>
<p class="c_v">Radix vitalis, humili tellure virescens,</p>
<p class="c_v">Est hec, absque malis virtutum margine crescens.</p>
<p class="blank">&nbsp;</p>
<p class="c_t">80a.</p>
<p class="c_v">Una salus Italis hec est et spes spetialis:</p>
<p class="c_v">Hec est quam digna redolenti fronte benigna</p>
<p class="c_v">Ierusalem regis hec Sicilieque corona!</p>
<p class="c_v">Docta persona decoratur divite legis</p>
<p class="c_n">5</p><p class="vv">Luce, peritorum speculo veroque bonorum.</p>
<p class="blank">&nbsp;</p>
<p class="c_t">80b.</p>
<p class="c_v">Hec est Francorum dans laurea dona proborum,</p>
<p class="c_v">Sunt ubi doctorum meliorum vasa sacrorum.</p>
<p class="c_v">Radix, rexque bone, vis prima tueque corone</p>
<p class="c_v">Fulget in hac morum prout experientia, quorum</p>
<p class="c_n">5</p><p class="vv">Virtus est florum redolentia summa piorum.</p>
<p class="blank">&nbsp;</p>
<p class="c_t">80c.</p>
<p class="c_v">Navarre clarum diadema creatur in isto</p>
<p class="c_v">Germine, quod Christo placet horrens fictile rarum.</p>
<p class="c_v">Fictile vas Gallis non est gratum, neque callis</p>
<p class="c_v">Ambiguus, festas res dat sibi dulcis honestas.</p>
<p class="blank">&nbsp;</p>
<p class="c_t">80d.</p>
<p class="c_v">Ungarie sertum genuit que ventre Robertum</p>
<p class="c_v">Proles, que regem meruit quo noscere legem</p>
<p class="c_v">Posset et hoc venas et regni sciret habenas,</p>
<p class="c_v">Ferrea virga domat reliquis quos vivere promat.</p>
<p class="blank">&nbsp;</p>
<p class="c_t">80e.</p>
<p class="c_v">Arbore Gallorum creverunt quatuor iste,</p>
<p class="c_v">Que tibi sint, Christe, servate luce piorum,</p>
<p class="c_v">Regum persone, sicut scis, sede beata</p>
<p class="c_v">A virtute data, pretiose nempe corone.</p>
<p class="blank">&nbsp;</p>
<p class="c_t">81.</p>
<p class="c_v">Omnipotens potentia etterne maiestatis,</p>
<p class="c_v">Tu, Deus, sapientia superne veritatis,</p>
<p class="c_v">Et ardens diligentia interne bonitatis,</p>
<p class="c_v">Virtus, beatitudo thesaurus gratiarum,</p>
<p class="c_n">5</p><p class="vv">Inmensa plenitudo, vultus delitiarum,</p>
<p class="c_v">Et summa pulcritudo sublimium formarum,</p>
<p class="c_v">Lumen a quo descendit omnis intelligentia,</p>
<p class="c_v">Et mea, que ostendit omnis que fert scientia,</p>
<p class="c_v">Per me quicquid accendit a tua refulgentia:</p>
<p class="c_n">10</p><p class="vv">Digneris quare, lux nunc fulgora creatrix,</p>
<p class="c_v">Et rerum satrix mirabilis alma, beare</p>
<p class="c_v">Vota precum, quarum scis esse fidelia digna,</p>
<p class="c_v">Iustitie signa, nostri documenta, tuarum.</p>
<p class="c_v">Protege personas regales, aurea prolem</p>
<p class="c_n">15</p><p class="vv">Lilia, ne molem subeant, horumque coronas.</p>
<p class="c_v">Felices sistant fac, quesumus, utque polorum</p>
<p class="c_v">Rectores illorum, quia, que mala demonis instant,</p>
<p class="c_v">Te sine conatur proba queque scientia frustra</p>
<p class="c_v">Vincere per lustra contra si cuncta feratur.</p>
<p class="c_n">20</p><p class="vv">Audi, summe Pater, te deprecor, aspice natas</p>
<p class="c_v">Nocti pene datas, ego quarum sum pia mater.</p>
<p class="c_v">Mundus agit fraudes; fantastica dicor ab illo,</p>
<p class="c_v">Eius vexillo recipit versutia laudes.</p>
<p class="blank">&nbsp;</p>
<p class="c_t">83.</p>
<p class="c_v">Rex, precor audiri, dignissime, si placet: ergo</p>
<p class="c_v">Dignetur miri cordis dare lux pigra tergo</p>
<p class="c_v">Otia regalis, nec tedeat ista referri</p>
<p class="c_v">Te, mala nam verri cupiunt culpe latialis.</p>
<p class="c_n">5</p><p class="vv">Hec sunt verba pie zelantis vera Sophye.</p>
<p class="blank">&nbsp;</p>
<p class="c_t">85.</p>
<p class="c_v">Nutrix illa pia sum, celi phylosophya</p>
<p class="c_v">Cardine que veni; do fontis pocula pleni;</p>
<p class="c_v">Atque facultates omnes de me bonitates</p>
<p class="c_v">Ceperunt. Lucis ego sum sapientia, sucis</p>
<p class="c_n">5</p><p class="vv">Dives virtutis et plena medela salutis.</p>
<p class="c_v">Non de ponte cadit qui mecum preduce vadit,</p>
<p class="c_v">Non manet in tenebris, nec vanis ire salebris</p>
<p class="c_v">Appetit errores, vitat spernitque colores</p>
<p class="c_v">Fallaces mundi, qui sunt speties pereundi.</p>
<p class="c_n">10</p><p class="vv">Est doctrina mea que dat duranda trophea,</p>
<p class="c_v">Etterne vite salvandis dico: "Venite".</p>
<p class="blank">&nbsp;</p>
<p class="c_t">86.</p>
<p class="c_v">Rex, quia me certe semper cum corde, Roberte,</p>
<p class="c_v">Zelasti, per te faceres ut cuncta diserte,</p>
<p class="c_v">Sum manifesta: meam reseravi clave plateam,</p>
<p class="c_v">Sunt ubi que per eam scis devicisse Medeam,</p>
<p class="c_n">5</p><p class="vv">Nec Pasiphe regis in montibus errat, et Egis</p>
<p class="c_v">Non secura gregis sequitur divortia legis.</p>
<p class="c_v">Scis, rex, nature secretaque dogmata pure,</p>
<p class="c_v">Iuraque censure, nam diligis inclita iure,</p>
<p class="c_v">Te quia cognoscis, iuste te vivere poscis;</p>
<p class="c_n">10</p><p class="vv">Parvis ignoscis et eos bene ducere noscis,</p>
<p class="c_v">Nec vitiis tacta tua mensque domestica facta,</p>
<p class="c_v">Et regni pacta non linquis crimine fracta,</p>
<p class="c_v">Vitam visque piam sequeris me phylosophyam,</p>
<p class="c_v">Per tutamque viam reples novitate Taliam.</p>
<p class="c_n">15</p><p class="vv">Virtutum mores operaris, rex, meliores,</p>
<p class="c_v">Ipsis nam flores, ipsis producis odores,</p>
<p class="c_v">Et penetras mecum celos, ego sum quia tecum;</p>
<p class="c_v">Mundum scis cecum, nec vis te perdere secum.</p>
<p class="c_v">Ergo, cum veri delector solis haberi,</p>
<p class="c_n">20</p><p class="vv">Nosceri huius heri, dum noscas iussa teneri</p>
<p class="c_v">Esse decens, mentis quia sunt sacra vota iubentis.</p>
<p class="c_v">Huic operi, Christi quod de radiis didicisti,</p>
<p class="c_v">Mundo viventis, celestia dona docentis,</p>
<p class="c_v">Crimine pro tristi purgando, subdidit isti</p>
<p class="c_n">25</p><p class="vv">Temporis altari cruce fixum sacrificari.</p>
<p class="c_v">Hac decet armari cor regis, scis, ut amari</p>
<p class="c_v">Possit; at armatur tunc, rex, et dignus amatur,</p>
<p class="c_v">Dum consolatur mestos ac auxiliatur</p>
<p class="c_v">Infirmis. Certe languor, rex. iste, Roberte</p>
<p class="c_n">30</p><p class="vv">Inclite, comperte pestis patet: Urbis inerte</p>
<p class="c_v">Desidia, quorum nocet in pietate pigrorum</p>
<p class="c_v">Torpor pastorum seu trux cautela malorum.</p>
<p class="c_v">Supple, queso, vices neglectas, res alitrices,</p>
<p class="c_v">Rex, infelices guerre iace nunc neque trices.</p>
<p class="blank">&nbsp;</p>
<p class="c_t">87.</p>
<p class="c_v">Ego sum descripta merito tripliciter</p>
<p class="c_v">Atque circunscripta debito feliciter,</p>
<p class="c_v">Purgo nam delicta que nocent atrociter</p>
<p class="c_v">Et doceo dicta que prosunt veraciter;</p>
<p class="c_n">5</p><p class="vv">Docens, naturalia detego secreta,</p>
<p class="c_v">Factaque moralia sancta et faceta,</p>
<p class="c_v">Et rationalia rerum artis leta,</p>
<p class="c_v">Ac spiritualia, quorum non est meta.</p>
<p class="c_v">Virtus fit purgata sordibus et vitiis,</p>
<p class="c_n">10</p><p class="vv">Lux est vacuata tenebris exitiis:</p>
<p class="c_v">Cerno cum mundata esse cunctis noxiis,</p>
<p class="c_v">Curanda mox grata sunt cunctis delitiis.</p>
<p class="c_v">Stimulo purgari monstro conscientie:</p>
<p class="c_v">Iste qui sanari vult se negligentie</p>
<p class="c_n">15</p><p class="vv">Sompno piget stari, nec concupiscentie</p>
<p class="c_v">Neque vi armari sinat se nequitie.</p>
<p class="c_v">En: illustro mentes intellectus radiis:</p>
<p class="c_v">Sint amissa flentes virtutis remediis,</p>
<p class="c_v">Dimissa censentes Domini presidiis,</p>
<p class="c_n">20</p><p class="vv">Promissa querentes plena summis gaudiis.</p>
<p class="c_v">Et inflammo cordis arcem cum igniculis</p>
<p class="c_v">Meis ultra sordis, ne sit locus maculis</p>
<p class="c_v">Cuiusquam discordis litis sive iaculis,</p>
<p class="c_v">Set domus concordis pacis claris oculis.</p>
<p class="c_n">25</p><p class="vv">Meditari bona doceo set animas,</p>
<p class="c_v">Et orare dona delitias intimas:</p>
<p class="c_v">Contemplandi prona lux fit opes optimas,</p>
<p class="c_v">Que capit persona nuptias legiptimas.</p>
<p class="c_v">Anima unitur Deo nam altissimo,</p>
<p class="c_n">30</p><p class="vv">Cum pura sentitur a Sapientissimo:</p>
<p class="c_v">Iubilus auditur osculo dulcissimo</p>
<p class="c_v">Cum sponso potitur suo suavissimo.</p>
<p class="c_v">Dum hic osculatur oris sui osculo,</p>
<p class="c_v">Sponsa delectatur ylari oraculo</p>
<p class="c_n">35</p><p class="vv">Quo eam solatur sponsus quem in speculo</p>
<p class="c_v">Cernit, dum moratur carnis habitaculo.</p>
<p class="c_v">Resoluta domo, carnea fit visio</p>
<p class="c_v">Certa: tunc est homo alter in hospitio</p>
<p class="c_v">Dei, atque pomo fruitur propitio.</p>
<p class="c_n">40</p><p class="vv">Hec que tibi promo sunt inmensa pretio.</p>
<p class="c_v">Set tu bene nosti esse vera certe:</p>
<p class="c_v">Ideo scis hosti non grata, Roberte,</p>
<p class="c_v">Neque viri pesti dulcia inerte,</p>
<p class="c_v">Cuius sensus testi flamme sunt aperte.</p>
<p class="blank">&nbsp;</p>
<p class="c_t">88.</p>
<p class="c_v">Ut Deus nos impleat rore qui redoleat et virtute poscimus;</p>
<p class="c_v">Liberales celitus Artes nos et penitus illustret te petimus,</p>
<p class="c_v">Rex Roberte inclite, sede firmet divite celi, sicut gliscimus.</p>
<p class="c_v">A Nos docemus; cortice scribimus et codice quorum sensum tegimus;</p>
<p class="c_n">5</p><p class="vv">Intellectus alius, et munus est melius latens quod intendimus.</p>
<p class="c_v">Quod iubemus congruum est opus precipuum salutis quam struimus.</p>
<p class="c_v">Veritatis metodos, quam per locos synodos perque tot inquirimus,</p>
<p class="c_v">Fons est divi luminis bonus atque numinis, quem scis quod est optimus:</p>
<p class="c_v">Ornatus purpureus verbis, sensus aureus et flos venustissimus</p>
<p class="c_n">10</p><p class="vv">Quod depingi volumus, et tam docte quesumus, mores sunt quos canimus.</p>
<p class="c_v">Hoc est illud trivium per quod ad quadruvium veniri promictimus.</p>
<p class="c_v">In hoc credens, fidei virtus, quam etherei supra globum novimus</p>
<p class="c_v">Orbis fore, discitur, que viris paciscitur vitam quam proponimus:</p>
<p class="c_v">Spes est beatificans illos ac magnificans dignos quos docuimus.</p>
<p class="c_n">15</p><p class="vv">In hoc ardet caritas a qua omnis bonitas quod emanat dicimus.</p>
<p class="c_v">Hoc in sancto trivio qui pergit, non devio falli quemquam credimus,</p>
<p class="c_v">Si quadruvialibus metis, hoc est talibus utatur quas scribimus.</p>
<p class="c_v">Mensuret se scilicet, nec se tectis implicet que Deo relinquimus.</p>
<p class="c_v">Sibi dona numeret data, quibus superet hostem, qui est pessimus.</p>
<p class="c_n">20</p><p class="vv">Hoc est: beneficia Dei multiplicia computans, gratissimus</p>
<p class="c_v">Si vult esse (villicus quorum sit munificus, inspiratus, dextimus)</p>
<p class="c_v">Laudet dulci musica opera mirifica cantor devotissimus,</p>
<p class="c_v">Que fecit ex nicchilo et cum mentis iubilo que regit Altissimus.</p>
<p class="c_v">Hec est consonantia per quam fit instantia ut Deus mitissimus</p>
<p class="c_n">25</p><p class="vv">Culpis mox indulgeat: inde cor revigeat, et ros amenissimus,</p>
<p class="c_v">Superna dum sidera planetarum federa connexa fixissimus</p>
<p class="c_v">Intuetur, debitum solvat sibi creditum, legi subiectissimus</p>
<p class="c_v">:Firmamenti obvius, carnis sue vilius munus ut probissimus</p>
<p class="c_v">Cogens menti subdere, per quam debet vivere, ut donet sanctissimus.</p>
<p class="c_n">30</p><p class="vv">Firmamentum rapitur atque semper volvitur in occasum infimus.</p>
<p class="c_v">Est et ater Tartarus ac tyrampnus barbarus, ubi trux nequissimus</p>
<p class="c_v">Astra secum devehit, set ad ortum revehit ductor stabilissimus.</p>
<p class="c_v">Virtutes contrarie circulis stant varie, cetus constantissimus,</p>
<p class="c_v">Ut refrenent impetum, ne pervertat temetum que fons fert dulcissimus.</p>
<p class="c_n">35</p><p class="vv">Id exemplum lucidum creaturis placidum prodesse confidimus.</p>
<p class="c_v">Set qui dant iudicium in suum supplicium falsum, nos negligimus:</p>
<p class="c_v">Hii ferunt que nesciunt, nec consulta faciunt que sensus vult intimus.</p>
<p class="c_v">Istud fert quadruvii nostri sicut trivii legis tectus animus.</p>
<p class="c_v">Rex tu docte, facies ut celestis Aries equans dies, maximus;</p>
<p class="c_n">40</p><p class="vv">Fortis Taurus iugera et inmensa pondera volvens, ut acerrimus</p>
<p class="c_v">Gigas, ut ad bravium bonorum suavium venias celerrimus;</p>
<p class="c_v">Germanus ut Gemini, sempiterno lumini ut sis coniunctissimus;</p>
<p class="c_v">Cancer dextri lateris, sequens iter liberis votis sagacissimus;</p>
<p class="c_v">Acris Leo pectoris virtus fervens roboris quam sacram asserimus;</p>
<p class="c_n">45</p><p class="vv">Virgo urens steriles herbas ac inutiles meri servantissimus;</p>
<p class="c_v">Libra pares noctibus reddens dies lancibus, iudex es iustissimus;</p>
<p class="c_v">Scorpionis vulnera caves, falsa opera, curator cautissimus;</p>
<p class="c_v">Ictus Sagittarii Chironis scis varii, arcista fidissimus</p>
<p class="c_v">Ut Latone genitus, a quo Phyton perditus est serpens sequissimus;</p>
<p class="c_n">50</p><p class="vv">Capricornus frigoris brumam ducens, iecoris luxuum artissimus,</p>
<p class="c_v">Tam legem in dapibus atque vanis vestibus servans honestissimus,</p>
<p class="c_v">Quam fede libidinis cuiuscunque criminis ultor laudatissimus;</p>
<p class="c_v">Gratus es Aquarius quem quisque nefarius timet et sevissimus:</p>
<p class="c_v">Gratiosam pluviam rex das, ut lasciviam laves tu mundissimus.</p>
<p class="c_n">55</p><p class="vv">Pisces matrimonii amas qui demonii non sunt. Mos fedissimus!</p>
<p class="c_v">Phetontis incendia Venus nimis grandia et Archas citissimus</p>
<p class="c_v">Formidarunt: fluctibus latuerunt piscibus, quos tunc peritissimus</p>
<p class="c_v">Maris rector posuit pisces, sicut voluit, magus scientissimus.</p>
<p class="c_v">Extinctis incendiis, redditi sunt prandiis, uterque lautissimus,</p>
<p class="c_n">60</p><p class="vv">Celorum in pristina forma, quam vult pagina et rex potentissimus.</p>
<p class="c_v">Illa fatur fabula ut doctrine famula et servus rectissimus.</p>
<p class="c_v">Venus et scientia in experientia sunt miles vilissimus.</p>
<p class="c_v">In ardoris preliis, inermes consiliis, nullus vincit proximus;</p>
<p class="c_v">Qui festine fugiunt, et post terga rugiunt, sunt victor certissimus.</p>
<p class="c_n">65</p><p class="vv">Forma nocet pugili et doctrina vigili, ni stet remotissimus.</p>
<p class="c_v">Rex, hec quamvis noveris, sint ad fructum generis, qui est huic sanissimus.</p>
<p class="c_v">Sumus Artes baiule, liberales tabule, amnis fluentissimus,</p>
<p class="c_v">Ad obedientiam atque reverentiam tuam sic offerrimus.</p>
<p class="blank">&nbsp;</p>
<p class="c_t">89.</p>
<p class="c_v">Z   Zephyre dux, flores duc de Caliope meliores,</p>
<p class="c_v">Y   Ymbres da vernos rores de fonte supernos.</p>
<p class="c_v">X   Xenia musarum perfla nunc ore novarum</p>
<p class="c_v">U   Ut tu, celestes Verania, carmen honestes,</p>
<p class="c_n">5</p><p class="vv">T   Tersicoreque monens per stellas dogmata ponens;</p>
<p class="c_v">S   Sic Eratho formas similes pariat sibi normas</p>
<p class="c_v">R   Rebus, et exemplum paret utile preduce templum.</p>
<p class="c_v">Q   Que retinet carum Polimina delitiarum</p>
<p class="c_v">P   Perspicua mente primum sensus capiente.</p>
<p class="c_n">10</p><p class="vv">O   Omnes rite quia capit, ipsa reperta Thalya,</p>
<p class="c_v">N   Namque prius nata meditator nectare lata.</p>
<p class="c_v">M   Melpomone, verba que dulci miscuit erba,</p>
<p class="c_v">L   Lingua favique merax Euterpe musaque verax.</p>
<p class="c_v">K   Klio querende ratio lucisque vidende.</p>
<p class="c_n">15</p><p class="vv">I   Iste fuit gratus fossor fontis pretiatus:</p>
<p class="c_v">H   Hic fuit alatus quo Perseus ille relatus,</p>
<p class="c_v">G   Gorgona post cesam, duce Pallade numine lesam.</p>
<p class="c_v">F   Fidus equus, cursus albus, de monteque rursus</p>
<p class="c_v">E   Edit Iordanem, doctrine corpore panem</p>
<p class="c_n">20</p><p class="vv">D   De proprio vite, se prebuit ipseque mite:</p>
<p class="c_v">C   Confert per rorem vinumque suumque cruorem.</p>
<p class="c_v">B   Belliger hic fortis prostravit prelia mortis,</p>
<p class="c_v">A   Affixus clavis cruce que nunc est sacra navis,</p>
<p class="c_v">A   Ac rubicundus amat genus humanumque reclamat</p>
<p class="c_n">25</p><p class="vv">B   Bis ter adire quidem super astra quaterque, set idem</p>
<p class="c_v">C   Custos est vite, pastor, ductorque perite,</p>
<p class="c_v">D   Doctor qui vere docet omnia luce videre</p>
<p class="c_v">E   Et virtute rata fidei bona corda probata.</p>
<p class="c_v">F   Firma fides pellit que devia formula vellit</p>
<p class="c_n">30</p><p class="vv">G   Germina peccati, quasi non sint corda patrati.</p>
<p class="c_v">H   Hec negat esse viri, si quid fit tempore miri.</p>
<p class="c_v">I   Ista nec actori quicquam, quod ei sit honori,</p>
<p class="c_v">K   Karum furari presummit, nec mala fari.</p>
<p class="c_v">L   Lex quod apud Numen sit quod fert undique lumen</p>
<p class="c_n">35</p><p class="vv">M   Mirum formatis a se rebusque creatis,</p>
<p class="c_v">N   Nec valet audire que fiunt crimina dire.</p>
<p class="c_v">O   O rex, tu certe similis formate, Roberte,</p>
<p class="c_v">P   Pagina si qua sonat liber hic que non sacra ponat,</p>
<p class="c_v">Q   Qui verum nosti sensum, nec livor, ut hosti</p>
<p class="c_n">40</p><p class="vv">R   Rosor mos heret, si forsan rodere queret,</p>
<p class="c_v">S   Semina cum cribro purges hoc omnia libro</p>
<p class="c_v">T   Turgida, non digne sata vel conmixta maligne,</p>
<p class="c_v">U   Unicus electus huius correctio rectus,</p>
<p class="c_v">X   Xristi qui celis scis lumina vera fidelis,</p>
<p class="c_n">45</p><p class="vv">Y   Ymbre Sui roris micchi sis et luna tenoris,</p>
<p class="c_v">Z   Zephyrus Ecclesie simul alme pieque Marie.</p>
<p class="blank">&nbsp;</p>
<p class="c_t">90.</p>
<p class="c_v">Candidus, alatus equus est hic, est et rubicundus,</p>
<p class="c_v">Ut norit mundus quia, rex, es nempe beatus</p>
<p class="c_v">Ecclesie cultor, divine laudis amator,</p>
<p class="c_v">Eius adorator et iustus sanguinis ultor...</p>
<p class="c_n">5</p><p class="vv">At deitas sessor suus est: tu sis micchi, vati</p>
<p class="c_v">Terrigene Prati, solaminis, ergo professor</p>
<p class="c_v">Et dator et pacis patrie pratensis amore,</p>
<p class="c_v">Cuius, rex, rore solio regnas modo pacis.</p>
<p class="blank">&nbsp;</p>
<p class="c_t">91.</p>
<p class="c_v">Quod tibi primatum Saturnus iure beatum,</p>
<p class="c_v">Gratam personam tibi Iuppiter atque coronam,</p>
<p class="c_v">Mars tibi cordatam mentem vim quippe probatam</p>
<p class="c_v">(Cerno), dedit Phebus sapienti luce diebus</p>
<p class="c_n">5</p><p class="vv">Omnibus esse bonus, Venus ut sis ad pia pronus,</p>
<p class="c_v">Et morum forma que sit spetiosaque norma,</p>
<p class="c_v">Mercurius curam studiosam per genituram,</p>
<p class="c_v">Argutam, cautam, sapientem merceque lautam,</p>
<p class="c_v">Lunaque crementum rerum, vitare silentum</p>
<p class="c_n">10</p><p class="vv">Seminatam laudem quam, non incurrere fraudem</p>
<p class="c_v">Aut, bone, defectum nature, rex, rogo, rectum</p>
<p class="c_v">Sicut habes ducas in opus res lege caducas.</p>
<p class="c_v">Iudicium firma. Latiar, rex, hoc tibi sirma</p>
<p class="c_v">Magne virtutis faciet, dabit astra salutis</p>
<p class="blank">&nbsp;</p>
<p class="c_t">92.</p>
<p class="c_v">Spiritus alme veni, tu sancte Paraclite: pleni</p>
<p class="c_v">Fac sint et certi sensus pro pace Roberti</p>
<p class="c_v">Regis, concordes Latios fac, exue sordes.</p>
<p class="blank">&nbsp;</p>
<p class="c_t">93.</p>
<p class="c_v">Sex est perfectus numerus, quia nempe refectus</p>
<p class="c_v">Partibus, ipse redit propriis in seque resedit,</p>
<p class="c_v">Nec se transcendunt partes, nec ad infima tendunt.</p>
<p class="c_v">Sic, rex, tu vere, Roberte: perfecta tenere</p>
<p class="c_n">5</p><p class="vv">Iura bonitatis, quamvis plus fers pietatis</p>
<p class="c_v">Et plus dulcoris quam de gravitate rigoris.</p>
<p class="c_v">Bis quartodenus numerus salit octovigenus</p>
<p class="c_v">Perfectus: partes habet in se, qui reddit artes,</p>
<p class="c_v">Et decorat regem servantem te (scio) legem.</p>
<p class="c_n">10</p><p class="vv">Ergo reducque gregem quia scis, repara quoque legem</p>
<p class="c_v">Ad numerum certum, perfectum teque repertum,</p>
<p class="c_v">Spem repares Urbis; tunc proderis, o bone, turbis.</p>
<p class="c_v">Te rogo per mites mores componere lites.</p>
<p class="c_v">Ipse quater centum numerus perfectus habetur,</p>
<p class="c_n">15</p><p class="vv">Cum quo concentum dare nonaginta docetur</p>
<p class="c_v">Et sex connexus. Nam sic auriga rotarum</p>
<p class="c_v">Continet amplexus quadrata pace tuarum,</p>
<p class="c_v">Ordoque novenus radios qui complet earum;</p>
<p class="c_v">Ex alis senus prior, ac ardore pirarum</p>
<p class="c_n">20</p><p class="vv">Te scio contentum. Perfecta dote videtur</p>
<p class="c_v">Quod fers intentum cui gloria plena paretur.</p>
<p class="blank">&nbsp;</p>
<p class="c_t">94a.</p>
<p class="c_v">Rex, tibi sit cure, te queso, triangulus iste,</p>
<p class="c_v">Cuius mensure teneas pia dogmata miste;</p>
<p class="c_v">Nam maiestatis divine scisque figuram</p>
<p class="c_v">Scis et honestatis mentis retinereque puram,</p>
<p class="c_n">5</p><p class="vv">Et triplicis vite, quarum dulcora cavenda</p>
<p class="c_v">Est, tenet orbe si te speculi. Cum luce videnda</p>
<p class="c_v">Et tria que splendens struit ordine philosophya.</p>
<p class="c_v">Hec paret accendens flammis, rogo, virgo Maria.</p>
<p class="c_v">Italyam serves, virtutes semper acerves.</p>
<p class="blank">&nbsp;</p>
<p class="c_t">94b.</p>
<p class="c_v">Istam mensuram precibus ter do tibi curam.</p>
<p class="blank">&nbsp;</p>
<p class="c_t">95.</p>
<p class="c_v">Pingo novos flores verbis variando colorum:</p>
<p class="c_v">Sic vult dicta forum, proprii poscunt ita mores:</p>
<p class="c_v">Pictum sermonem pictam cupio rationem.</p>
<p class="c_v">Rex, ego te queso, fac que mea poscit alumpna,</p>
<p class="c_n">5</p><p class="vv">Ut cadat erumpna Latio de turbine leso,</p>
<p class="c_v">Virtutum sertum quia te colit arte Robertum.</p>
<p class="blank">&nbsp;</p>
<p class="c_t">96.</p>
<p class="c_v">Omnis rex iustus vult iustitiam reparare,</p>
<p class="c_v">Ac tuus est gustus rex equus nam iudicare,</p>
<p class="c_v">Et rex es prudens, qui scis discernere lites.</p>
<p class="c_v">Ergo velis vites steriles arvum quoque ludens</p>
<p class="c_n">5</p><p class="vv">Ad fructus dignos: ego supplico te reverenter.</p>
<p class="c_v">Postulo ferventer cogas cum iure malignos.</p>
<p class="c_v">Hoc argumento te ducere, queso, memento.</p>
<p class="blank">&nbsp;</p>
<p class="c_t">97a.</p>
<p class="c_v">Lictera prima petit, que vocibus omnia retit</p>
<p class="c_v">Articulata, velis scripture vincere telis.</p>
<p class="c_v">Sillaba querit item te nunc componere litem.</p>
<p class="c_v">Dictio sermonem quo sis victurus agonem.</p>
<p class="c_n">5</p><p class="vv">Structio doctrina vult places bella latina.</p>
<p class="blank">&nbsp;</p>
<p class="c_t">97b.</p>
<p class="c_v">Hec mea nature tibi sint elementa future</p>
<p class="c_v">Laudis cum fructu ros, gloria, vis sine luctu.</p>
<p class="blank">&nbsp;</p>
<p class="c_t">98.</p>
<p class="c_v">Querende ratio sum lucis musa vocata:</p>
<p class="c_v">Ingenii satio mecum querit, generata</p>
<p class="c_v">Fonte caballino pegaseo calceque fosso</p>
<p class="c_v">Nataque divino Parnasi sub pede grosso.</p>
<p class="c_n">5</p><p class="vv">Rex, hec inveni, cupiens tibi nempe placere,</p>
<p class="c_v">Quorum sunt pleni sensus quos nolo tacere:</p>
<p class="c_v">Scilicet unde tui possunt sentire virorem,</p>
<p class="c_v">Si quem precipui fructus referuntque decorem.</p>
<p class="c_v">Corrigenda tuo iusto sero verba reperta</p>
<p class="c_n">10</p><p class="vv">Iudicio; tribuo tibi que sunt plurima certa,</p>
<p class="c_v">Ut levius cernas intellectumque libenter</p>
<p class="c_v">Summas, non spernas, sicut spero, sapienter.</p>
<p class="c_v">Non prodest vera de clavi quaque loquendi</p>
<p class="c_v">Fiat ut inde sera verborum corda tegendi:</p>
<p class="c_n">15</p><p class="vv">Facta patet verbis iniuria tunc, quia verba</p>
<p class="c_v">Non pubis imberbis debent fore sicut acerba</p>
<p class="c_v">Barbaricique viri, set gliscunt pandere mentem,</p>
<p class="c_v">Possit sentiri si fert florem redolentem.</p>
<p class="blank">&nbsp;</p>
<p class="c_t">99.</p>
<p class="c_v">Sum bene delectans, quia rethoricis ego cenis</p>
<p class="c_v">Dono dapes plenis dulcedine, prandia sectans</p>
<p class="c_v">Dulcia cum florum redolenti more saporum.</p>
<p class="c_v">Conflua pomorum, quia sic vult lex, meliorum</p>
<p class="c_n">5</p><p class="vv">Nulla meis venis sunt verba carentia mellis,</p>
<p class="c_v">Nulla patent penis, nec sunt mea pocula fellis.</p>
<p class="c_v">Sunt ratione sita: quamvis que non sit amena</p>
<p class="c_v">Res non quesita, set sit de turbine plena.</p>
<p class="c_v">Misceo cum veris mendacia delitiosa,</p>
<p class="c_n">10</p><p class="vv">Ut tempus veris cum spinis dat generosa:</p>
<p class="c_v">Dat frondes, flores varios tellusque colores,</p>
<p class="c_v">Dat letos rores, dat temporis atque tepores.</p>
<p class="c_v">Audi, rex, certe nil profero post revocandum,</p>
<p class="c_v">Sponte scias per te set quod sit semper amandum.</p>
<p class="c_n">15</p><p class="vv">Aut prodesse volo seu delectare poetas,</p>
<p class="c_v">Illis quosque colo flores iubeo fore metas.</p>
<p class="blank">&nbsp;</p>
<p class="c_t">100.</p>
<p class="c_v">Sum faciens stantes mentes super hiis meditantes</p>
<p class="c_v">Que soror invenit Clio, que dulcedine lenit.</p>
<p class="c_v">Euterpe secum, que fabricat omnia mecum.</p>
<p class="c_v">Tunc meditatur homo, cum scit de duplice pomo,</p>
<p class="c_n">5</p><p class="vv">Utrum dulce parum, potius vel constet amarum,</p>
<p class="c_v">Sive bonum, nequam, vel viscere rem gerit equam.</p>
<p class="c_v">At miranda pari passu facio meditari,</p>
<p class="c_v">Vel nova vel magna, vel multum concava stagna,</p>
<p class="c_v">Vel terrore necis que plena patent, quia cecis</p>
<p class="c_n">10</p><p class="vv">Non ea pensantur, hec cum sibi non videantur.</p>
<p class="c_v">Ergo mirantes prope fontem sunt meditantes.</p>
<p class="c_v">Fundo fontis ego pedibus sto, rumine dego</p>
<p class="c_v">Mire scripture natalis vel geniture,</p>
<p class="c_v">Rerum factarum seu maiestate novarum.</p>
<p class="c_n">15</p><p class="vv">Ora novem fontis meditor de culmine montis</p>
<p class="c_v">Celi manantis mentes ut potet amantis.</p>
<p class="blank">&nbsp;</p>
<p class="c_t">101.</p>
<p class="c_v">Fons ego Musarum sum, potrix lux animarum,</p>
<p class="c_v">De me quique bibunt norunt que dogmata scribunt.</p>
<p class="c_v">Rerum Musa capax dicor, Grecisque Thalia,</p>
<p class="c_v">Verborumque rapax que seminat alma Sophya;</p>
<p class="c_n">5</p><p class="vv">Scripta quidem capio vel visa libenter amena,</p>
<p class="c_v">Docta simul rapio velut ex dulcedine plena,</p>
<p class="c_v">Et disco veros inventos vivere mores,</p>
<p class="c_v">Clare sinceros, quos texunt. forte sorores.</p>
<p class="c_v">Forsan quos scortum genuit mala scire malignum</p>
<p class="c_n">10</p><p class="vv">Non reddit portum nec putrida pomula lignum.</p>
<p class="c_v">In gremio teneo que disco queve repono,</p>
<p class="c_v">Semper plus aveo quia discere, fonteque prono</p>
<p class="c_v">Largiri maneo semper cuicunque parata.</p>
<p class="c_v">Largiter exhibeo, gremium pandendo, rogata.</p>
<p class="c_n">15</p><p class="vv">Cogitat ista soror mea que capio gremiali</p>
<p class="c_v">Hac facie quali gremio sua carpere conor.</p>
<p class="c_v">Si capio, dono: gremium stat semper apertum</p>
<p class="c_v">Comunique bono: teneant cuncti bene certum.</p>
<p class="blank">&nbsp;</p>
<p class="c_t">102.</p>
<p class="c_v">Multiplicans dicor memor en ego cella bonorum,</p>
<p class="c_v">Nature recolens primordia: multa fluenta,</p>
<p class="c_v">Vires stellarum metas et nosse planetas,</p>
<p class="c_v">Ac elementorum virtutes, et genus omne</p>
<p class="c_n">5</p><p class="vv">Rerum factarum, volucres, animalia, pisces,</p>
<p class="c_v">Arboreas speties, herbarum proprietates,</p>
<p class="c_v">Verborum sensus voces variasque tenere</p>
<p class="c_v">Mente, referre simul, non vane glorior ipsa.</p>
<p class="c_v">Tres habeo cameras: capit una, tenetque secunda,</p>
<p class="c_n">10</p><p class="vv">Tertia custudit recolitque retenta recepta.</p>
<p class="c_v">Venor ymaginibus memores inferre figuras,</p>
<p class="c_v">Quas infigo locis variis ac ordine fungor,</p>
<p class="c_v">Et spatiis signis et disparibus plico verbis,</p>
<p class="c_v">Aut claustris depono, volens in mente tenere.</p>
<p class="c_n">15</p><p class="vv">Que libri promunt, ego novi corde profari;</p>
<p class="c_v">Possunt que comunt-video gaudens-recitari.</p>
<p class="blank">&nbsp;</p>
<p class="c_t">103.</p>
<p class="c_v">Invenio similes invenctis comparo formas,</p>
<p class="c_v">Nature normas ymitor non dogmate viles:</p>
<p class="c_v">Incipit esse meum picte referens alienum</p>
<p class="c_v">Et laudis plenum capio similando tropheum.</p>
<p class="c_n">5</p><p class="vv">Per magis atque minus reperire venusta vel eque</p>
<p class="c_v">Contendo, queque meus est mos iste marinus,</p>
<p class="c_v">Nunc celsas undas, nunc planas volvere, quando</p>
<p class="c_v">Vult, faciens, stando, dum vult, quandoque profundas:</p>
<p class="c_v">Hic mos occulte fit crebrius hic et aperte.</p>
<p class="c_n">10</p><p class="vv">Cum res plus certe loquor, ut sunt limite multe,</p>
<p class="c_v">Diligo, set musta volo conformare vetustis,</p>
<p class="c_v">Et rebus iustis adiungere sepe venusta,</p>
<p class="c_v">Fedam cum feda simili, pulcra spetiosam,</p>
<p class="c_v">Do cum flore rosam. Sic comparat hec mea reda:</p>
<p class="c_n">15</p><p class="vv">Simia mammoni confertur, mulus asello,</p>
<p class="c_v">Ensis cultello, pardus levitate leoni,</p>
<p class="c_v">Vitis cum vita: tenet Urbis ymago set orbis.</p>
<p class="c_v">Sic est in morbis collatio facta perita.</p>
<p class="blank">&nbsp;</p>
<p class="c_t">104a.</p>
<p class="c_v">Queque vel insinuo sunt mox instructio rerum,</p>
<p class="c_v">Vel que distribuo facio depromere verum.</p>
<p class="c_v">Omnia dant lucis documentum, dant bonitatis</p>
<p class="c_v">Exemplumque ducis rationis et utilitatis.</p>
<p class="c_n">5</p><p class="vv">Instruo sic igitur, ne frustra verba sorores</p>
<p class="c_v">- ut multis tegitur - spargant spernendo sapores,</p>
<p class="c_v">Que fert nature vis, que ratio proba cure.</p>
<p class="c_v">Excutiens pure que prosint huic geniture,</p>
<p class="c_v">Proque meis dico, pro me loquor et tibi, docte</p>
<p class="c_n">10</p><p class="vv">Rex, quia &lt;qui&gt; de nocte vadunt parent inimico.</p>
<p class="c_v">O rex, sis mundi felix ut sis dominator,</p>
<p class="c_v">Belli prostrator, rogo, quantunque rotundi.</p>
<p class="blank">&nbsp;</p>
<p class="c_t">105b.</p>
<p class="c_v">Celestis vultus meus est in corpore cultus;</p>
<p class="c_v">Sic mea persona stellarum picta corona</p>
<p class="c_v">Rite decoratur. Transfertur ut id referatur</p>
<p class="c_v">Celestem curam verbis servoque figuram,</p>
<p class="c_n">5</p><p class="vv">Astriferis alis habeo partes quia, talis,</p>
<p class="c_v">Munitas, specto quia sursum lumine recto,</p>
<p class="c_v">Cultus et mores intendens inferiores.</p>
<p class="c_v">Specto videns celum, reputans diffundere telum,</p>
<p class="c_v">Manant unde bona suavissima singula dona.</p>
<p class="c_n">10</p><p class="vv">Laudem reddo Deo super unoquoque tropheo,</p>
<p class="c_v">Qui se Marte ducem, qui se dat turbine lucem,</p>
<p class="c_v">Et verum solem pellentem lumine molem</p>
<p class="c_v">Erroris nigri, quo sunt radii sibi pigri.</p>
<p class="c_v">Celum spectare non tedet me, nec amare,</p>
<p class="c_n">15</p><p class="vv">Nec queo vitare loca, nec sinor ipsa volare.</p>
<p class="c_v">Plus voti pando per te, per eos et amando.</p>
<p class="blank">&nbsp;</p>
<p class="c_t">106.</p>
<p class="c_v">Optima vox donat mea quod placet arte sonora:</p>
<p class="c_v">Delectando sonat quia fit ratione decora.</p>
<p class="c_v">Si tibi, rex, placuit sonus huius, queso, libelli,</p>
<p class="c_v">Gaudeo. Que potuit fecit condulcia melli.</p>
<p class="c_n">5</p><p class="vv">Si qua tuli fellis, fuit ex celleri properante</p>
<p class="c_v">Tempore quo cellis rapit id gravitate morante.</p>
<p class="c_v">Forsan defectus incuria prestitit atri</p>
<p class="c_v">Nubem, neglectus cum fit locus ipse theatri.</p>
<p class="c_v">Namque meum theatrum, ne precludatur amicis,</p>
<p class="c_n">10</p><p class="vv">Non patiens atrum, faculis munitur apricis.</p>
<p class="c_v">Optima vox querit dici nam res sapienter:</p>
<p class="c_v">Optima vox hec erit cum fiunt digna libenter;</p>
<p class="c_v">Optima voxque petit ne turpia sint recitata,</p>
<p class="c_v">Nam cum falce metit mens que reputat sibi grata.</p>
<p class="c_n">15</p><p class="vv">Auribus audiri facio me digna loquendo;</p>
<p class="c_v">Gaudeo sentiri dum luminibus gero, flendo</p>
<p class="c_v">Que dant salvandi votum, que dant pretiosa</p>
<p class="c_v">Premia letandi, quam singula delitiosa.</p>
<p class="blank">&nbsp;</p>
<p class="c_t">107.</p>
<p class="c_v">Vox mea dulcis, vox mea fortis, vox et amara</p>
<p class="c_v">Edita sulcis mellis et ortis pacis in ara,</p>
<p class="c_v">Vox mea flebilis atque sonabilis est bonitatis,</p>
<p class="c_v">Vox mea fertilis ac nimis utilis est pietatis,</p>
<p class="c_n">5</p><p class="vv">Crimina pellere que docet ubere luctus ameni,</p>
<p class="c_v">Terrea spernere, munera tempnere plena veneni,</p>
<p class="c_v">Ac cruciamina que mala semina suntque timere</p>
<p class="c_v">Que fera bestia suntque modestia docta cavere.</p>
<p class="c_v">Vox mea celica, que monet unica gliscere vite</p>
<p class="c_n">10</p><p class="vv">Munera civica, lumina publica scire perite.</p>
<p class="blank">&nbsp;</p>
<p class="c_t">108.</p>
<p class="c_v">Optima vox laudare Deum, benedicere cunctis</p>
<p class="c_v">Ipsum, nam care zelat quecunque creavit.</p>
<p class="c_v">Optima vox votis deposcere quippe salutem;</p>
<p class="c_v">Optima vox donat veniam iustosque coronat,</p>
<p class="c_n">5</p><p class="vv">Pellit et oscura, mollit set pectora dura.</p>
<p class="c_v">Gratia fitque nova per eam, pariunt genus ova;</p>
<p class="c_v">Optima vox laudem cantat, vox optima fraudem</p>
<p class="c_v">Contempnit, poscit bona que producere noscit.</p>
<p class="c_v">Ergo sonent mecum qui gliscunt me fore secum:</p>
<p class="c_n">10</p><p class="vv">Laudemus rerum Factorem voce sonora,</p>
<p class="c_v">Laudemus Dominum nostrum, rogo, qualibet hora,</p>
<p class="c_v">Laudemus qui nos fecit, qui dat meliora,</p>
<p class="c_v">Laudemus, namque sua premia sunt potiora,</p>
<p class="c_v">Laudemus Regem celorum namque creantem,</p>
<p class="c_n">15</p><p class="vv">Laudemus Regem de crimine nos revocantem,</p>
<p class="c_v">Laudemus Regem nos luce beatificantem,</p>
<p class="c_v">Laudemus Regem nos celi sede locantem,</p>
<p class="c_v">Laudemus Dominum, cui semper iusta canamus,</p>
<p class="c_v">Laudemus Dominum, quem digne glorificamus,</p>
<p class="c_n">20</p><p class="vv">Laudemus Dominum, nam vivimus hunc quod amamus,</p>
<p class="c_v">Laudemus Dominum qui se vult nos habeamus,</p>
<p class="c_v">Laudemus Lucem que dat bona cuncta tenere,</p>
<p class="c_v">Laudemus Lucem que dat sua vera videre,</p>
<p class="c_v">Laudemus Lucem nitidum que pectus habere,</p>
<p class="c_n">25</p><p class="vv">Laudemus Lucem que pandit lumina vere,</p>
<p class="c_v">Laudemus vite dulcora voce Datorem,</p>
<p class="c_v">Laudemus vite celestis semper odorem,</p>
<p class="c_v">Laudemus vite divine semper amorem,</p>
<p class="c_v">Laudemus vite sancte bonitatis honorem,</p>
<p class="c_n">30</p><p class="vv">Laudemusque Deum celestia regna daturum,</p>
<p class="c_v">Laudemusque Deum vivum semperque staturum,</p>
<p class="c_v">Laudemusque Deum laudis cor dat quia purum,</p>
<p class="c_v">Laudemusque Deum, nam mollit ad optima durum,</p>
<p class="c_v">Laudemus solium qui regis pace Roberti:</p>
<p class="c_n">35</p><p class="vv">Laudemus firmat decoris cum culmine certi:</p>
<p class="c_v">Laudemus donet quod ei virtute tropheum,</p>
<p class="c_v">Laudemus quod ei det ut omne fuget phariseum.</p>
<p class="c_v">Laudemus summa nos omnia voce deorum,</p>
<p class="c_v">Laudemusque Deum fontem finemque bonorum:</p>
<p class="c_n">40</p><p class="vv">Laudemus: sursum vox optima laude sonora</p>
<p class="c_v">Scandat et imploret pro cunctis qualibet hora.</p>
<br /> 
        </div>
    </div>
    <div style="clear: both"></div>
</div>




<div align="center" id="footer">
<div style="max-width:1142px;" align="left">
<div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.unive.it" target="_blank"><img src="/poetiditalia/public/img/unive.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br/>Ca&rsquo; Foscari <br/>Venezia</p>
</td></tr></table></div><div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.unipd.it" target="_blank"><img src="/poetiditalia/public/img/unipd.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br> degli Studi <br> di Padova</p>
</td></tr></table></div><div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.units.it" target="_blank"><img src="/poetiditalia/public/img/units.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br> degli Studi <br> di Trieste</p>
</td></tr></table></div><div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.univr.it" target="_blank"><img src="/poetiditalia/public/img/univr.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br> degli Studi <br> di Verona</p>
</td></tr></table></div><div style="clear:both"></div>
<div style="clear:both;padding-top:20px;margin-left:20px;margin-right:20px;"><p class="pedice"> PRIN 1999 - PRIN 2001</p>
</div>
<div style="clear:both;padding-top:10px;margin-left:20px;margin-right:20px;"><p class="pedice">Ultimo aggiornamento: 4.2.2020</p>
</div>
<div style="clear:both;padding-top:10px;margin-left:20px;margin-right:20px;"><p class="pedice"><img src="/poetiditalia/public/img/mail.gif" align="top" alt="" />&nbsp;<b>contatti</b>:&nbsp;<img src="/poetiditalia/public/img/lutessa.png" width='100px';align="top" alt="" /></p>
</div>
<div style="clear:both;padding-top:10px;margin-left:20px;margin-right:20px;"><p class="pedice"><a target="_blank" href="/poetiditalia/public/index/cookiepolicy">Cookie policy</a></p>
</div>
<div style="clear:both;padding-top:10px;margin-left:20px;margin-right:20px;"><p class="pedice">I glifi dei pulsanti sono realizzati con <a href="http://glyphicons.com" target="_blank">Glyphicons</a></p>
</div>
<div style="clear:both;padding-bottom:50px;"></div>
</div>
</div>

<div class="modal fade" id="modalMQDQ" tabindex="-1" role="dialog">
  <div class="modal-dialog" role="document">
    <div class="modal-content">
      <div class="modal-header">
        <button type="button" class="close" data-dismiss="modal" aria-label="Close"><span aria-hidden="true">&times;</span></button>
        <h4 class="modal-title" id="modalMQDQ-title"></h4>
      </div>
      <div class="modal-body" id="modalMQDQ-body">        
      </div>
    </div><!-- /.modal-content -->
  </div><!-- /.modal-dialog -->
</div><!-- /.modal -->

<!-- si fa apposito perché c'è un css dedicato-->
<div class="modal fade" id="modalScansione" tabindex="-1" role="dialog">
  <div class="modal-dialog" role="document">
    <div class="modal-content">
      <div class="modal-header">
        <button type="button" class="close" data-dismiss="modal" aria-label="Close"><span aria-hidden="true">&times;</span></button>
        <h4 class="modal-title" id="modalScansione-title"></h4>
      </div>
      <div class="modal-body" id="modalScansione-body" align="left">
            <div id="pedecerto" align="left"></div>
            <div id="headScansione" align="left" style="margin-top:20px;margin-bottom: 20px"></div>
            <div id="scansione" align="left"></div>
      </div>
    </div><!-- /.modal-content -->
  </div><!-- /.modal-dialog -->
</div><!-- /.modal -->





    

            <script type="text/javascript" id="cookiebanner"
            data-message="Questo sito si avvale di cookie tecnici necessari al suo funzionamento. Chiudendo questo banner, cliccando su un link o proseguendo la navigazione in altro modo, acconsenti all’uso dei cookie."
            data-linkmsg="<span style='font-size:13.5px;color:#24aa64'>Maggiori informazioni</span>"
            data-moreinfo="/poetiditalia/public/index/cookiepolicy"
            data-accept-on-click="true"
            data-mask="true"
            data-mask-background="#ffffff"
            data-mask-opacity="0.3"
            src="http://cookiebanner.eu/js/cookiebanner.min.js">
        </script>
        <!-- jQuery e plugin JavaScript  -->
    <script src="http://code.jquery.com/jquery.js"></script>
    <script src="/poetiditalia/js/bootstrap/js/bootstrap.min.js"></script>

</body>
</html>