<!DOCTYPE html>

<!--[if IE 8]><html class="no-js lt-ie9" lang="en" ><![endif]-->
<!--[if gt IE 8]><!--><html class="no-js" ><!--<![endif]-->
<head>
    

    <title>Giovanni Gioviano Pontano meteororum liber</title>    <meta http-equiv="Content-Type" content="text/html;charset=utf-8" />
    <meta http-equiv="X-UA-Compatible" content="IE=edge">
    <meta name="viewport" content="width=device-width, initial-scale=1.0">
    <!-- Fogli di stile -->
    <link rel="stylesheet" type="text/css" href="/poetiditalia/shared/css/default.css" />
    <link rel="stylesheet" type="text/css" href="/poetiditalia/shared/css/default_BS.css" />
    <link rel="stylesheet" type="text/css" href="/poetiditalia/shared/himeros/MQDQ/css/default.css" />
    <!--link rel="stylesheet" type="text/css" href="/poetiditalia/public/css/default.css?random=5f22a8d7575d5" /-->
    <link rel="stylesheet" type="text/css" href="/poetiditalia/public/css/default.css" />
    <link href="/poetiditalia/js/bootstrap/css/bootstrap.css" rel="stylesheet" media="screen">
    <link href="/poetiditalia/shared/css/bootstrap-custom.css" rel="stylesheet" media="screen">
    <!-- Modernizr -->
    <script src="/poetiditalia/public/js/modernizr.custom.js"></script>
    <!-- respond.js per IE8 -->
    <!--[if lt IE 9]>
    <script src="/poetiditalia/public/js/respond.min.js"></script>
    <![endif]-->

    <link rel="stylesheet" type="text/css" href="/poetiditalia/shared/css/responsive.css" />
    <link rel="stylesheet" type="text/css" href="/poetiditalia/shared/css/buttons.css" />
    <link rel="stylesheet" type="text/css" href="/poetiditalia/shared/css/panelTip.css" />

    <script type="text/javascript" src="/poetiditalia/shared/himeros/js/language_BS.js" ></script>
    <script type="text/javascript" src="/poetiditalia/shared/js/default.js" ></script>
    <script type="text/javascript" src="/poetiditalia/shared/himeros/opera/js/default.js"></script>

    <link rel="icon" href="/poetiditalia/public/img/favicon.ico" type="image/ico" />

    <style>
        body {
            background-color: #efefef
        }

        /* sposta a 1000px il breakpoint per il collasso del menù */
        @media (max-width: 1000px) {
          .navbar-header {
              float: none;
          }
          .navbar-left,.navbar-right {
              float: none !important;
          }
          .navbar-toggle {
              display: block;
          }
          .navbar-collapse {
              border-top: 1px solid transparent;
              box-shadow: inset 0 1px 0 rgba(255,255,255,0.1);
          }
          .navbar-fixed-top {
              top: 0;
              border-width: 0 0 1px;
          }
          .navbar-collapse.collapse {
              display: none!important;
          }
          .navbar-nav {
              float: none!important;
              margin-top: 7.5px;
          }
          .navbar-nav>li {
              float: none;
          }
          .navbar-nav>li>a {
              padding-top: 10px;
              padding-bottom: 10px;
          }
          .collapse.in{
              display:block !important;
          }
        }
        /* impedisce lo slittamento a destra del menù quando si apre una finestra modale*/
        .modal-open .navbar-fixed-top{
            padding-right: 16px;
        }


    </style>

</head>
<body>

    <div id="wait0"></div>
    <script src="/poetiditalia/shared/js/wait0.js"></script>

    <!--div class="panelTip" id="wait" style="background-image:none;width:200px;height: 35px;padding-right:10px;background-color: #ffffff;opacity:0.8">
        <table cellpadding="0" cellspacing="0" border="0">
            <tr><td align="center" valign="middle">
                <img src="/poetiditalia/public/img/_loading.gif" hspace="10px" alt="" />
            </td>

            <td style="padding-left:10px;" align="center"><strong></strong></td>

            </tr>
        </table>
    </div>
    <script src="/js/wait.js"></script-->


    <link rel="stylesheet" type="text/css" href="/poetiditalia/shared/himeros/MQDQ/css/testo.css" />
<link rel="stylesheet" type="text/css" href="/poetiditalia/shared/himeros/MQDQ/css/testo_BS.css" />
<link rel="stylesheet" type="text/css" href="/poetiditalia/shared/himeros/MQDQ/css/apparato.css" />
<link rel="stylesheet" type="text/css" href="/poetiditalia/shared/himeros/MQDQ/css/infoAutore.css" />
<link rel="stylesheet" type="text/css" href="/poetiditalia/shared/himeros/MQDQ/css/metro.css" />
<link rel="stylesheet" type="text/css" href="/poetiditalia/shared/himeros/MQDQ/css/cometri.css"/>
<link rel="stylesheet" type="text/css" href="/poetiditalia/shared/himeros/MQDQ/css/scansioni.css"/>
<link rel="stylesheet" type="text/css" href="/poetiditalia/shared/himeros/css/evidenzia.css" />
<script type="text/javascript" src="/poetiditalia/shared/himeros/js/testo.js"></script>
<script src="http://code.jquery.com/jquery.js"></script>

<script>
    function getMetro(id, livello){
        waitOn();
        $.ajax({
            url : '/poetiditalia/public/testo/ajax',
            data: {azione: 'getMetro',
                id: id,
                livello: livello
            },
            success : function (data, stato) {
                waitOff();
                document.getElementById("modalMQDQ-title").innerHTML = "Metri";
                document.getElementById("modalMQDQ-body").innerHTML = data;
                $('#modalMQDQ').modal();
            },
            error : function (richiesta,stato,errori) {
                alert("E' evvenuto un errore. Stato della chiamata: " + stato);
            }
        });
    }
    function getInfoAutore(idAutori, idOpere){
        waitOn();
        $.ajax({
            url : '/poetiditalia/public/testo/ajax',
            data: {azione: 'getInfoAutore',
                idAutori: idAutori,
                idOpere: idOpere
            },
            success : function (data, stato) {
                waitOff();
                document.getElementById("modalMQDQ-title").innerHTML = "Informazioni sull'autore e sulle opere";
                document.getElementById("modalMQDQ-body").innerHTML = data;
                $('#modalMQDQ').modal();
            },
            error : function (richiesta,stato,errori) {
                alert("E' evvenuto un errore. Stato della chiamata: " + stato);
            }
        });
    }



    function eseguiScansione(id, livello){
        waitOn();
        var titolo = "<b>Giovanni Gioviano Pontano</b> <i>meteororum liber</i>";
        $.ajax({
            url : '/poetiditalia/public/testo/ajax',
            data: {azione: 'scansione',
                id: id,
                livello: livello
            },
            success : function (response, stato) {
                waitOff();
                var tmp = response.split("@");
                document.getElementById("modalScansione-title").innerHTML = titolo;
                document.getElementById("pedecerto").innerHTML = "<div align=\"left\">"
                    + "Scansione eseguita da <span style=\"color:#cc0000;font-variant: small-caps;font-size: 14px;font-weight: bold\">Pedecerto</span> © 2011"
                    + "&#151; <a  target=\"_blank\" style=\"font-size: 12px;font-weight: bold\" href=\"http://www.pedecerto.eu\">www.pedecerto.eu</a>"
                    + "&nbsp;&nbsp;<button type=\"button\" onclick=\"eseguiStampa()\" class=\"btn btn-primary\"><span class=\"glyphicon glyphicon-print\" aria-hidden=\"true\"></span>&nbsp;&nbsp;Esporta</button>"
                    + "&nbsp;<a tabindex=\"0\" role=\"button\" class=\"btn btn-primary\" data-container=\"body\" data-toggle=\"popover\" title=\"Pedecerto\""
                    + " data-html=\"true\" data-placement=\"bottom\" data-content=\"" + tmp[3] + "\">?</a>";
                    + "</div>";
                document.getElementById("headScansione").innerHTML = tmp[1];

                document.getElementById("scansione").innerHTML = tmp[2];

                $('[data-toggle="popover"]').popover();
                $('#modalScansione').modal();
            },
            error : function (richiesta,stato,errori) {
                alert("E' evvenuto un errore. Stato della chiamata: " + stato);
            }
        });
    }
    function eseguiStampa(){
        document.toPrint.submit();
    }


</script>

<style>
    td.diagnosi {
        font-size: 12px !important
    }

    td.super {
        font-size: 12px !important;
    }
    td.risolto {
        display: none
    }
    #modalScansione-body{
        padding-left: 0 !important;
    }
    #modalScansione{
        margin-left: 0 !important;
        margin-right: 0 !important;
    }

    #pedecerto {
        padding-top:20px;
        padding-bottom:10px;
        font-family: 'lucida grande',arial;
        font-size: 13px;
        line-height: 30px;
        margin-left: 5%;
        margin-right: 2%

    }
    p.noScansione {
        padding-left: 0 !important;
        margin-left: 0 !important
    }
    #headScansione {
        margin-left: 5%;
        margin-right: 2%
    }

    p.c_t {
        margin-top: 0 !important
    }

@media screen and (min-width: 760px) {
    td.super {
        font-size: 16px !important;
    }
    td.risolto {
        display: block
    }
}

    #left-col{
        min-height: 700px;
        border-right: none !important
    }
    .popover{
        max-width: 100%;  
    }
</style>


<title>Giovanni Gioviano Pontano meteororum liber</title>
<nav class="navbar navbar-default navbar-fixed-top">
    <div class="container-fluid">
        <div class="container" style="height:50px">
            <div class="navbar-header" style="float:left;">
                <a class="navbar-brand" style="height: 30px;margin-top:12px;padding:0;padding-left:15%" href="/poetiditalia/public">
                    <!--img style="height:55px" alt="Poeti d'Italia" src="/img/logo-poeti_.png" / -->
                    <span class="logoMQDQ_1">M</span><span class="logoMQDQ_2">Q</span><span class="logoMQDQ_1">D</span><span class="logoMQDQ_2">Q</span>

                </a>
            </div>

            <div class="navbar-header">
                <button type="button" class="navbar-toggle collapsed" data-toggle="collapse" data-target="#bs-example-navbar-collapse-1" aria-expanded="false">
                    <span class="sr-only">Toggle navigation</span>
                    <span class="icon-bar"></span>
                    <span class="icon-bar"></span>
                    <span class="icon-bar"></span>
                </button>
            </div>


            <div class="collapse navbar-collapse" id="bs-example-navbar-collapse-1" style="margin-top:7px">
                <ul class="nav navbar-nav" >
                    <li>
                        <button class="btn btn-primary" type="button" value="" title="Informazioni sull'autore e sulle opere"
                       onclick="getInfoAutore(165, 296)"><span class="glyphicon glyphicon-info-sign" aria-hidden="true"></span>&nbsp;Informazioni</button>
                    </li>
                    <li>
                        <button class="btn btn-primary" type="button" title="Informazioni sul metro" onclick="getMetro(173460,2)">
                            Metri                        </button>
                    </li>
                                            <li>
                            <button class="btn btn-primary" type="button" title=""
                           onclick="eseguiScansione(173460,2)">
                                Scansione metrica                            </button>
                        </li>
                                                        </ul>
            </div><!-- /.nav-collapse -->
        </div>
    </div>
    <div class="container-fluid" style="padding-left:0 !important;padding-right:0 !important;">
        <div class="container">
            <div class="titoloDaniela" id="titoloDaniela">
                <b>Giovanni Gioviano Pontano</b> <i>meteororum liber</i>            </div>
        </div>
    </div>
</nav><!-- /.navbar -->


    <div class="container" style="margin-top:52px">
        <div>
            <div>
            </div>
        </div>
    </div>


<form name="toPrint" style="display:none" target="_blank" id="toPrint" method="post" action="/poetiditalia/public/testo/stampascansioni">
    <input name="idScansione" type="hidden" value="173460"/>
    <input name="livello" type="hidden" value="2"/>
    <input name="titolo" type="hidden" value="<b>Giovanni Gioviano Pontano</b> <i>meteororum liber</i>"/>
</form>


<div class="container">
    <div id="left-col">
        <div id="divTesto" style="padding-top:0px;padding-bottom: 50px;">
            <div style="margin-left:60px;margin-bottom: 30px">
                <div class="permalink" style="margin-top:3px;margin-right:5px">Permalink: <label id="permaLink">http://www.poetiditalia.it/texts/PONTANO|mete|001</label></div>
<div class="permalink"><button type="button" onclick="copyText('permaLink')" class="btn btn-primary" style="padding:2px;font-size:13.5px">Copia</button></div>
<div style="clear:both"></div>
            </div>
            


            <br /><p class="c_v">Hinc ego quae nubes causae, quis spiritus auras</p>
<p class="c_v">Sollicitet, quae vis agitet liquida aequora ponti</p>
<p class="c_v">Expediam, et salsae dicam sapor unde lacunae;</p>
<p class="c_v">Qui densas cogat nebulas, densumque relaxet</p>
<p class="c_n">5</p><p class="vv">Aera, cum laeto descendit plurimus himbri,</p>
<p class="c_v">Aut abit in rorem, aut crepitanti grandine tectis</p>
<p class="c_v">Dissilit, aut vasto coelum quatit omne fragore;</p>
<p class="c_v">Unde et praecipites liquidum per inane ferantur</p>
<p class="c_v">Sive faces, rutilive angues, aut ignea lampas,</p>
<p class="c_n">10</p><p class="vv">Quique micantve, caduntve corusci e nubibus ignes,</p>
<p class="c_v">Aut coelo quae impulsa ruunt vulcania tela;</p>
<p class="c_v">Seu qui per dirum miseris mortalibus omen</p>
<p class="c_v">Spargit sanguineos flammato vertice crines,</p>
<p class="c_v">Ille quidem morbosque ferens inopinaque bella;</p>
<p class="c_n">15</p><p class="vv">Unde etiam tanto spirent cum murmure venti</p>
<p class="c_v">Aera per vacuum, et pelago dominentur aperto,</p>
<p class="c_v">Nunc altis in speluncis tellure sub ima</p>
<p class="c_v">Inclusi, superas quatiant cum moenibus urbes:</p>
<p class="c_v">Atque hinc digrediens fontis, quaeque amne citato</p>
<p class="c_n">20</p><p class="vv">Flumina diversis erumpunt partibus orbis,</p>
<p class="c_v">Undarumque vagos latebroso e pumice ductus,</p>
<p class="c_v">Et quae sint liquidis memorabo exordia lymphis.</p>
<p class="c_v">Tu modo, quae digressa polo sebethida ad undam</p>
<p class="c_v">Divertens tacitas inter facunda sorores,</p>
<p class="c_n">25</p><p class="vv">Uranie, repetisque iter et tua sidera narras,</p>
<p class="c_v">Pande etiam immensas coeli variabilis oras,</p>
<p class="c_v">Aeris et motus aperi, dea: sic tibi ripae</p>
<p class="c_v">Clitunni teneras gignant per litora myrtus,</p>
<p class="c_v">Et tua perpetuae crescant ad flumina lauri.</p>
<p class="c_n">30</p><p class="vv">Incipe; purpureos florum iam spargit honores</p>
<p class="c_v">En tibi Sebethos, veniunt ad carmina cultae</p>
<p class="c_v">Naiades, dum fontis opes, dum flumina cantas,</p>
<p class="c_v">(Gratum opus) inscripto texunt sibi serta hyacintho.</p>
<p class="c_v">En properant hudis fusae per colla capillis,</p>
<p class="c_n">35</p><p class="vv">Quaeque tibi niveis pingunt redimicula baccis</p>
<p class="c_v">Nereides; tibi magna Iovis sua regna reclusit</p>
<p class="c_v">Et soror et coniux, secretaque certa profundi.</p>
<p class="c_v">Tu vero, regina deum, cui mille ministrae</p>
<p class="c_v">Aera per vacuum famulantur, cui pater aether</p>
<p class="c_n">40</p><p class="vv">Iungitur et sociis implet conceptibus orbem</p>
<p class="c_v">Ne desis, coeptisque veni pede, diva, secundo.</p>
<p class="c_v">Nate, vides, age nate, oculis, age, suspice numen</p>
<p class="c_v">Et venerare; vides vultu quae tristis honesto</p>
<p class="c_v">Et lento incedit gressu, nec lumina torquet</p>
<p class="c_n">45</p><p class="vv">Fixa tuens, nec multa loqui, nec garrula curat:</p>
<p class="c_v">Haec ratio est, proles magni Iovis; huic pater uni</p>
<p class="c_v">Nosse dedit causas rerum atque aperire latentes,</p>
<p class="c_v">Hac duce nubiferas mundi penetrabimus arces.</p>
<p class="c_v">Te colimus, dea, thuricremam tibi ponimus aram;</p>
<p class="c_n">50</p><p class="vv">Sparge rosam, da thura, puer; linguisque favete.</p>
<p class="c_v">Vos quoque felices tumuli manesque parentis,</p>
<p class="c_v">Quo duce romanae statuunt sua signa Camoenae</p>
<p class="c_v">Tarpeia pro rupe, canit tuba et aenea Martem,</p>
<p class="c_v">Vos manes mihi felices et adeste vocanti:</p>
<p class="c_n">55</p><p class="vv">Sic vobis ver perpetuum violaeque rosaeque,</p>
<p class="c_v">Sic spirent et amoma, fluant sebethides undae.</p>
<p class="c_v">Principio genus omne hominum, genus omne ferarum,</p>
<p class="c_v">Prognatae et silvis volucres, quaeque aequora ponti</p>
<p class="c_v">Monstra colunt, quaeque haerba solo florente virescit,</p>
<p class="c_n">60</p><p class="vv">Et quae sullimis crescens subit arbor ad auras</p>
<p class="c_v">Quatuor e primis ducunt exordia causis.</p>
<p class="c_v">Hinc etenim proprias sumunt animantia vitas,</p>
<p class="c_v">Huc redeunt, quotiens fragiles mors solverit artus.</p>
<p class="c_v">Ipsa aeterna manent elementa, vicesque ministrant,</p>
<p class="c_n">65</p><p class="vv">Dum sua iura simul cedunt, aut cessa reposcunt,</p>
<p class="c_v">Alternosque agitant constanti foedere motus,</p>
<p class="c_v">Vertunturque, eademque aut mox diversa resurgunt.</p>
<p class="c_v">Hinc rerum satus aeternus aeternaque origo,</p>
<p class="c_v">Aeternam quoniam sortem et data fata repensant.</p>
<p class="c_n">70</p><p class="vv">His parent nascentum animae, legesque sequuntur,</p>
<p class="c_v">Quas dederint elementa suos retinentia nexus.</p>
<p class="c_v">Ipsa autem coeli motus ac signa tuentur,</p>
<p class="c_v">Imperiisque assunt stellarum, et iussa capessunt.</p>
<p class="c_v">Nanque per obliquum mundi invariabilis orbem</p>
<p class="c_n">75</p><p class="vv">Quinque agitant varios errantia sidera cursus,</p>
<p class="c_v">Adversisque rotis subeunt duodena per astra.</p>
<p class="c_v">Praesidet his pater ipse hominum princepsque deorum</p>
<p class="c_v">Sol, rerum sator et numerosi temporis auctor,</p>
<p class="c_v">Qui coelum et terras radiis cavaque aequora lustrat.</p>
<p class="c_n">80</p><p class="vv">Hunc iusta comes incedit latonia luna,</p>
<p class="c_v">Noctis honos, lucisque alienae haud certa ministra;</p>
<p class="c_v">Cuius et imperium late maris aequor, et ipse</p>
<p class="c_v">Oceanus rex undarum, ac maurisia coniux</p>
<p class="c_v">Attoniti venerantur; et undoso aequore Nereus</p>
<p class="c_n">85</p><p class="vv">Alternatque sequens fluctus et temperat aestus,</p>
<p class="c_v">Dum Triviae instabiles servat per tempora currus;</p>
<p class="c_v">Hinc etiam largo turgent sata semina succo,</p>
<p class="c_v">Hinc manat liquidus per venas humor in artus,</p>
<p class="c_v">Hinc fluit ac refluit per membra tenerrima sanguis,</p>
<p class="c_n">90</p><p class="vv">Humidaque infuso lentescunt corpora rore,</p>
<p class="c_v">Corporibus quoniam praesit Latonia nostris.</p>
<p class="c_v">Ille et vitales spirat nascentibus auras,</p>
<p class="c_v">Atque agit in membris animas, et stillat in artus</p>
<p class="c_v">Fomitis aetherii calefacta per ossa vigorem.</p>
<p class="c_n">95</p><p class="vv">Denique sol patrium ius officiumque paternum</p>
<p class="c_v">Exercet; peragit matris Latonia partes,</p>
<p class="c_v">Quae bigis invecta vagoque per aethera lapsu</p>
<p class="c_v">Discursans, prensat nunc hos, nunc deserit illos,</p>
<p class="c_v">Auxilium implorans et opem acceptura deorum,</p>
<p class="c_n">100</p><p class="vv">Corporibus quam materna pietate refundat.</p>
<p class="c_v">His ducibus parent elementa, haec signa sequuntur.</p>
<p class="c_v">Imprimis aer, multa caligine densus,</p>
<p class="c_v">Mane novis radiis et luce rubescit heoa,</p>
<p class="c_v">Cum necdum orta dies et nox sua sidera condit,</p>
<p class="c_n">105</p><p class="vv">Cum surgit iubare exorto titonia coniux;</p>
<p class="c_v">Mox clarum sparsura diem lux suscitat almum,</p>
<p class="c_v">Lux solis comes et coniux et filia solis,</p>
<p class="c_v">Qua nil mobilius, qua nil velocius unquam,</p>
<p class="c_v">Non levis aligerae mentis pernicior aura.</p>
<p class="c_n">110</p><p class="vv">Quin rapido sub sole liquens rarescit, et ignem</p>
<p class="c_v">Concipit, incensumque ab humo rapit usque calorem.</p>
<p class="c_v">Ipse etenim, tenuis penetratu et corpore raro,</p>
<p class="c_v">Labente coelo radium sola ad ultima terrae</p>
<p class="c_v">Traiicit; hic duro frangens umbone resultat,</p>
<p class="c_n">115</p><p class="vv">Exsiliensque cavo succendit in aere flammam,</p>
<p class="c_v">Quoque locus cavus ipse magis, quo densior aer,</p>
<p class="c_v">Quo propiore deus prospectat ab aethere terras,</p>
<p class="c_v">Hoc magis ignescit flammis et concipit aestum,</p>
<p class="c_v">Incandetque aestate, tepet sub Atlantidis ortum,</p>
<p class="c_n">120</p><p class="vv">Quo nidum in tignis peregrina reponit irundo.</p>
<p class="c_v">Vos etiam maris undisoni fluitantia monstra,</p>
<p class="c_v">Et solem rapidum et latices sentitis amaros,</p>
<p class="c_v">Quandoquidem obiectas urens sol dum coquit undas</p>
<p class="c_v">Et radiis infestat agens neptunnia regna,</p>
<p class="c_n">125</p><p class="vv">Assidue dulces epulas tenuemque liquorem</p>
<p class="c_v">Haurit aquis, succosque rapit populator amicos</p>
<p class="c_v">Grata sequens, sensum longe indignatus amarum:</p>
<p class="c_v">Hinc salsus sapor atque asper fluit aequore amaror.</p>
<p class="c_v">Quippe etiam, ut nostro fluitat de corpore sudor,</p>
<p class="c_n">130</p><p class="vv">Ille quidem dulci e baccho mellisque liquore</p>
<p class="c_v">Exclusus venis; etenim sitis ipsa calorque</p>
<p class="c_v">Levibus indulgent succis et amara recusant.</p>
<p class="c_v">Quin etiam fama est, captum Telluris amore</p>
<p class="c_v">Oceanum tacitos primum occuluisse dolores;</p>
<p class="c_n">135</p><p class="vv">Post, ubi concepit flammam, penitusque medullis</p>
<p class="c_v">Arsit, et ipsa imis haesere incendia venis,</p>
<p class="c_v">O quotiens primo fixit sua munera posti,</p>
<p class="c_v">Pinxit et e vario non mollia limina flore,</p>
<p class="c_v">Ac cecinit miseram lacrimosa voce querelam,</p>
<p class="c_n">140</p><p class="vv">Longaque per vacuas rupit suspiria rimas.</p>
<p class="c_v">Inde, ubi iam longo patientia victa dolore est,</p>
<p class="c_v">Multa quoque iratus foribus convicia dixit,</p>
<p class="c_v">Crudelem et dominam per verba indigna notavit;</p>
<p class="c_v">Nunc supplex veniam petit et connubia poscit,</p>
<p class="c_n">145</p><p class="vv">Et thalamum optatum, et socii sua gaudia lecti.</p>
<p class="c_v">At postquam nil dona movent promissave magni</p>
<p class="c_v">Dos pelagi, atque preces frustra cessere mariti,</p>
<p class="c_v">Non ullae supra spes, tum furiatus et amens</p>
<p class="c_v">Perculit adversam nodoso verbere Calpen.</p>
<p class="c_n">150</p><p class="vv">Ingemuit, traxitque gravem a radice ruinam</p>
<p class="c_v">Mons cavus. Ille imo victor ciet aequora fundo;</p>
<p class="c_v">Agmina densantur campis; tum rupe soluta</p>
<p class="c_v">Irrumpit pelago, et terris insultat apertis.</p>
<p class="c_v">At Tellus tremefacta metu confugit in altos</p>
<p class="c_n">155</p><p class="vv">Nube cava montes, tutoque in vertice sistit:</p>
<p class="c_v">Exanimem excipiunt nymphae refoventque patentem.</p>
<p class="c_v">Ut vires rediere, deosque excivit agrestes,</p>
<p class="c_v">Et quae sit dubiis nota est sententia rebus.</p>
<p class="c_v">Continuo e mediis terrae pentralibus actam</p>
<p class="c_n">160</p><p class="vv">Alloquitur Saliam, et precibus nova munera iungit.</p>
<p class="c_v">Tum dea conventu in medio dux ipsa repostas</p>
<p class="c_v">Exsolvit venas, totoque e viscere terrae</p>
<p class="c_v">Eruptat sale saxa super sudantia amaro;</p>
<p class="c_v">Quicquid ubique asprum egeritur, fluitatque malignus</p>
<p class="c_n">165</p><p class="vv">Aequora per sapor, inficiens undasque deosque,</p>
<p class="c_v">Ipse etiam Oceanus retro dare signa coactus.</p>
<p class="c_v">Inde manet sensu sapor aspernandus amaro.</p>
<p class="c_v">Praecipue tamen in gremio telluris amatae</p>
<p class="c_v">Exercet sua iura deus, latonia proles.</p>
<p class="c_n">170</p><p class="vv">Semina nam rerum campis obstrusa sub auras</p>
<p class="c_v">Evocat, inque nova convertit germina frondes,</p>
<p class="c_v">Educit ramis tenuato codice flores;</p>
<p class="c_v">Mox agit in crudos beneolenti cortice fructus,</p>
<p class="c_v">Hinc sua iucundo maturat poma sapore,</p>
<p class="c_n">175</p><p class="vv">Felices laetis segetes inspicat aristis,</p>
<p class="c_v">Vestit pampineis baccheia dona racemis,</p>
<p class="c_v">Educit sata, nata fovet, quae fota animantum</p>
<p class="c_v">Pabula sint, succisque suis alimenta ministrent.</p>
<p class="c_v">Quin etiam ipsius e venis terraeque cavernis</p>
<p class="c_n">180</p><p class="vv">Sursum agit eductos alta ad convexa vapores,</p>
<p class="c_v">E quibus aut rores bibula funduntur in haerba,</p>
<p class="c_v">Aut atrae incumbant nebulae convallibus imis,</p>
<p class="c_v">Aut passim coelo fusae sparguntur in agris</p>
<p class="c_v">Coeruleae pluviae, aut multo cum verbere grando</p>
<p class="c_n">185</p><p class="vv">Personat, aut canis albescunt rura pruinis,</p>
<p class="c_v">Aut nivibus summi cinxere cacumina montes.</p>
<p class="c_v">Terra etenim duplicem exhalat saturata vaporem:</p>
<p class="c_v">Humidus hic crassoque madens se corpore vix fert,</p>
<p class="c_v">Aridus et calido suffimine prosilit alter;</p>
<p class="c_n">190</p><p class="vv">Accipit hos late in gremium circumfluus aer.</p>
<p class="c_v">Hunc ipsum triplex regio secat, altera candet</p>
<p class="c_v">Ignibus, horrentique gelu riget altera, utrunque</p>
<p class="c_v">Prima quidem aestatemque suam sua frigora sentit.</p>
<p class="c_v">Ille igitur per inane vagum sullatus in auras</p>
<p class="c_n">195</p><p class="vv">Convertit sese insinuans, passimque coactus</p>
<p class="c_v">Densatur magis atque magis; tum nubibus actis</p>
<p class="c_v">Frigida per loca sub coeli regione maligna</p>
<p class="c_v">Id, quod erat calidum, sensim effluit, et volat alta</p>
<p class="c_v">Sub loca, qua positis fervent incendia castris.</p>
<p class="c_n">200</p><p class="vv">Ipse autem, cogente gelu, tabescit et inde</p>
<p class="c_v">Liquitur, irriguaeque cadunt ex aere guttae.</p>
<p class="c_v">Quin et frigida vis propius cohibente calore</p>
<p class="c_v">Colligit in sese, maioraque robora sumit;</p>
<p class="c_v">Cogitur hinc sparsus passim vapor, inde coactus</p>
<p class="c_n">205</p><p class="vv">Solvitur, et pluvii rumpunt de nubibus himbres.</p>
<p class="c_v">Interdum rapidos amnes est cernere passim</p>
<p class="c_v">Diffluere, et totum in pluvias descendere coelum;</p>
<p class="c_v">Tantus in aerio sese globus orbe coegit.</p>
<p class="c_v">Ast ubi defluxit calor omnis et omnia circum</p>
<p class="c_n">210</p><p class="vv">Horrescunt hieme et solem loca iniqua negabunt,</p>
<p class="c_v">Concrescunt gelido nubes e frigore, et una</p>
<p class="c_v">Coguntur, motaeque loco atque e pondere pressae</p>
<p class="c_v">Descendunt passim tractae caesimque rotatae,</p>
<p class="c_v">Ac nivibus iuga summa tegunt, et ad ima feruntur</p>
<p class="c_n">215</p><p class="vv">Albentes, quoniam albescit concretus aquarum</p>
<p class="c_v">Humor; at admoto quamprimum ardore liquescunt</p>
<p class="c_v">Stiriaque, glaciesque, solutaque sole pruina,</p>
<p class="c_v">In rivos abeunt fusi de grandine rores.</p>
<p class="c_v">Inque nives transire himbrem atque inolescere tignis</p>
<p class="c_n">220</p><p class="vv">Edocet et quod zona illas quae torrida nescit,</p>
<p class="c_v">Frigida quod canis horret Germania campis.</p>
<p class="c_v">At tenuis vapor ille quidem nec viribus auctus,</p>
<p class="c_v">Nec dum summotos habilis contingere montes,</p>
<p class="c_v">Ipse die excitus, gelida mox noctis in umbra</p>
<p class="c_n">225</p><p class="vv">Cogitur, in canas hieme obstringente pruinas;</p>
<p class="c_v">Idem abit in rorem liquidum sitientibus haerbis</p>
<p class="c_v">Auxilium coelo tepido atque in nocte serena.</p>
<p class="c_v">Quin etiam calabris in saltibus, ac per opacum</p>
<p class="c_v">Labitur ingenti Crathis qua coerulus alveo,</p>
<p class="c_n">230</p><p class="vv">Quaque etiam syriis silvae convallibus horrent,</p>
<p class="c_v">Felices silvae, quarum de fronde liquescunt</p>
<p class="c_v">Divini roris latices, quos sedula passim</p>
<p class="c_v">Turba legit gratum auxilium langentibus aegris.</p>
<p class="c_v">Illic aestate in media, sub sole furenti,</p>
<p class="c_n">235</p><p class="vv">Dum regnat calor et terrae finduntur hiantes,</p>
<p class="c_v">Tum tener ille vapor sensim sullatus ab aestu,</p>
<p class="c_v">Versatusque die, multoque incoctus ab igni</p>
<p class="c_v">Concava per loca et arescentibus undique silvis,</p>
<p class="c_v">Ingratum ut sensit frigus sub nocte madenti,</p>
<p class="c_n">240</p><p class="vv">Cum nullae spirant aurae et silet humidus aer,</p>
<p class="c_v">Contrahitur paulatim, et lento humore coactus</p>
<p class="c_v">In guttas abit, et foliis sitientibus haerens</p>
<p class="c_v">Lentescit, rursumque diurno a sole recoctus</p>
<p class="c_v">Induit et speciem cerae mellisque saporem.</p>
<p class="c_n">245</p><p class="vv">Quodque et apes praestant arte ingenitoque favore,</p>
<p class="c_v">Hoc medicos natura hominum producit in usus.</p>
<p class="c_v">Tu vero, iuvenis tenerorum assertor amorum,</p>
<p class="c_v">Mane tuae qui serta paras intexere nymphae,</p>
<p class="c_v">Aut Veneri ante aram lectos inspergere flores</p>
<p class="c_n">250</p><p class="vv">Pratorum decus, hoc precibusque, hoc suscipe votis,</p>
<p class="c_v">Threicio ut Boreas tacitus requiescat in antro:</p>
<p class="c_v">Hic misere rorem infestat crudelis et asper,</p>
<p class="c_v">At praedo et facilis et rapta coniuge mitis.</p>
<p class="c_v">Nanque per aerias ponti dum praeterit oras</p>
<p class="c_n">255</p><p class="vv">Vota ferens, vidit procul in convalle remota</p>
<p class="c_v">Planitiem viridi late florescere campo.</p>
<p class="c_v">Admonuit locus optatae cum coniuge noctis;</p>
<p class="c_v">Desilit, ac molli lacrimantem amplexus in haerba</p>
<p class="c_v">Explicuitque sinus munusque implevit amantis.</p>
<p class="c_n">260</p><p class="vv">Illa gravis oculos ab humo vix anxia tollens</p>
<p class="c_v">Flebat; eam insolito coniux solatur honore:</p>
<p class="c_v">"His ego pro lacrimis florum gratusque memorque</p>
<p class="c_v">Nocturnos spargam rores, ea praemia sunto,</p>
<p class="c_v">Debeat hoc raptae pontus memor Orithyiae."</p>
<p class="c_n">265</p><p class="vv">Subrisit, tenerumque genis suffudit honorem</p>
<p class="c_v">Laeta viri dictis et tanto munere coniux.</p>
<p class="c_v">Ille novam sensit labi per pectora flammam,</p>
<p class="c_v">Optatos rtreptens somnos, mollique quiete</p>
<p class="c_v">Leniit accensum complexu coniugis ignem.</p>
<p class="c_n">270</p><p class="vv">Scilicet et Boreas calido contrarius Austro</p>
<p class="c_v">Occurrit. Calor hinc, rigor inde exsurgit; et alter,</p>
<p class="c_v">Dum tepet ipse, humili demittit ab aere rorem;</p>
<p class="c_v">Ast alter stringit magis ac de frigore siccat,</p>
<p class="c_v">Exsudet ne languentes nova gutta per haerbas.</p>
<p class="c_n">275</p><p class="vv">Ergo frigida vis ponto dum insultat, et acres</p>
<p class="c_v">Conatus contra calor obiicit, agminaque extra</p>
<p class="c_v">Noxque simul Boreasque instigant, explicat ecce</p>
<p class="c_v">Ipse suas calor intus opes, et viribus auctus</p>
<p class="c_v">In stillas tenuem vertit sub mane rigorem.</p>
<p class="c_n">280</p><p class="vv">Grandinis hinc quae sit paucis natura docebo.</p>
<p class="c_v">Saepe per aestatem coelo incandente, sed ipso</p>
<p class="c_v">Autunno magis, aut illo sub tempore, quo iam</p>
<p class="c_v">Laeta parat nidos praenuntia veris irundo,</p>
<p class="c_v">Nunc flavam e culmis late deturbat aristam,</p>
<p class="c_n">285</p><p class="vv">Nunc laetas nemorum de culmine decutit umbras,</p>
<p class="c_v">Nunc stragem molita etiam pastoribus una</p>
<p class="c_v">Prosternit validos sub eodem vulnere tauros;</p>
<p class="c_v">Ac primum ut gelido crescunt humore liquentes</p>
<p class="c_v">Crystalli, quas post frigentia rupibus antra</p>
<p class="c_n">290</p><p class="vv">In densum cogunt guttisque rigentibus anni</p>
<p class="c_v">Et longo durant labentia secula cursu,</p>
<p class="c_v">Sic rigido compacta gelu per inania grando</p>
<p class="c_v">Cogitur, et stricto concrescunt frigore guttae;</p>
<p class="c_v">Pondere mox tractae frangunt se, et ad ima feruntur.</p>
<p class="c_n">295</p><p class="vv">Ipsa igitur gravitate sua ac sub mole dehiscens</p>
<p class="c_v">Prona cadit, saepe ingenti demissa fragore;</p>
<p class="c_v">Quandoquidem sullime ruens frangitque feritque</p>
<p class="c_v">Cum gemitu sese, multumque umbone rotata</p>
<p class="c_v">Obtunditque aciem, glomerataque verbere tectis</p>
<p class="c_n">300</p><p class="vv">Dira sonat; saepe ipsa levem haud procul acta sororem</p>
<p class="c_v">Dat veniens, etenim tacito regione propinqua</p>
<p class="c_v">Agmine descendit, tanto sed corpore maior</p>
<p class="c_v">Et facie horridior, quanto breviore rotatu</p>
<p class="c_v">Et spatio propiore cadens minus atterit alas.</p>
<p class="c_n">305</p><p class="vv">Vere igitur, seu Libra pares cum dividit horas,</p>
<p class="c_v">Tum tractu leviore feruntur ad alta vapores</p>
<p class="c_v">Incensi, ac loca summa petunt, ubi frigida sese</p>
<p class="c_v">Vis cohibet, quo non radiorum offensa resultat</p>
<p class="c_v">Saeva acies, ubi pigra gelu torpetque rigetque</p>
<p class="c_n">310</p><p class="vv">Tempestas, ubi frigoribus domus alta reposta est;</p>
<p class="c_v">Huc postquam vapor ascendit calidusque madensque</p>
<p class="c_v">Continuo riget attactu regionis iniquae,</p>
<p class="c_v">Quoque vapor magis incaluit, postquam ipse refrixit,</p>
<p class="c_v">Extinctusque gelu calor aut evasit in auras,</p>
<p class="c_n">315</p><p class="vv">Hoc magis admissum trahit in praecordia virus.</p>
<p class="c_v">Himber enim multo large decoctus ab igni</p>
<p class="c_v">Contrahit et citius glacem, et mage frigora sentit;</p>
<p class="c_v">Desilit inde vago praeceps per inania lapsu</p>
<p class="c_v">In valles, quanquam iuga saepe petit, nec, aprica</p>
<p class="c_n">320</p><p class="vv">Infestet licet ipse magis loca, frigida nescit.</p>
<p class="c_v">An mage cum paribus calor hinc, hinc se instruit armis</p>
<p class="c_v">Frigus, et aequali concursat uterque vigore,</p>
<p class="c_v">Ille suis late in campis exsultat, et hostem</p>
<p class="c_v">Insequitur; cogit vires et robora frigus,</p>
<p class="c_n">325</p><p class="vv">Inque globum sparsos trahit hinc atque inde maniplos,</p>
<p class="c_v">Confirmatque aciem, durataque tergora contra</p>
<p class="c_v">Obiectat; quantumque calor se tollit in altum,</p>
<p class="c_v">Hoc magis aeria praeceps delabitur arce</p>
<p class="c_v">Duraque frigidaque crepitanti et verbere grando.</p>
<p class="c_n">330</p><p class="vv">Cogit opes natura suas et robora victrix</p>
<p class="c_v">Ingeminat, quotiens obversis viribus una</p>
<p class="c_v">Concurrunt impulsa suo contraria nisu.</p>
<p class="c_v">Ergo, age, neve anni partes, neu quae loca terrae</p>
<p class="c_v">Despiciens, varios lunae sic inspice cursus,</p>
<p class="c_n">335</p><p class="vv">Ut neque Saturni gelidum neglexeris astrum,</p>
<p class="c_v">Nec quae stella cadet coelo quaeve exerat ortum.</p>
<p class="c_v">Contemplator item terras sub tempora brumae</p>
<p class="c_v">Fervere, et urentem interius cohibere calorem;</p>
<p class="c_v">Quod putei fontesque docent, nam frigora cogunt,</p>
<p class="c_n">340</p><p class="vv">Ast aperit calor et venas diducit hiantes.</p>
<p class="c_v">Aethiopum manant campis sitientibus himbres,</p>
<p class="c_v">Non amnes capiunt ripae, ruit arduus aether</p>
<p class="c_v">In nimbos, et sole tamen Leo fervidus ardet.</p>
<p class="c_v">An non Allobrogum gentes, rhodaneia pubes,</p>
<p class="c_n">345</p><p class="vv">Excidium attonita extimuit coelique ruinam,</p>
<p class="c_v">Tempore quo sol ipse humeros ac terga Laconum</p>
<p class="c_v">Torrebat sitiens summo et radiabat olympo?</p>
<p class="c_v">Hic e praeruptis movet Alpibus atra procella</p>
<p class="c_v">Involvens hiemesque simul tenebrasque polumque;</p>
<p class="c_n">350</p><p class="vv">Horrescunt nimbis aurae, nubesque dehiscunt</p>
<p class="c_v">Cum tonitru, micat igniferis fulgoribus aether;</p>
<p class="c_v">Intremit insolito sub verbere concita tellus,</p>
<p class="c_v">Ac coelum ruere et terras subsidere certum est.</p>
<p class="c_v">Ecce autem per inane ruens cum turbine vasto</p>
<p class="c_n">355</p><p class="vv">Volvitur, horrendamque cadens trahit icta ruinam</p>
<p class="c_v">Ingentis moles saxi glacieque geluque</p>
<p class="c_v">Concreta, ac bis quinque pedes porrecta, et in altum</p>
<p class="c_v">Quatuor, at septem protento margine lata,</p>
<p class="c_v">Terribilis visu ac dirum mortalibus omen:</p>
<p class="c_n">360</p><p class="vv">Tantum adeo variat rerum natura situsque.</p>
<p class="c_v">Quid grandes aestate cadunt super aere guttae?</p>
<p class="c_v">An rarus vapor et stillae paulo ante minutae</p>
<p class="c_v">Miscentur, crassus cadit hinc e nubibus himber;</p>
<p class="c_v">An sparsim subitoque gravi fervore sub altum</p>
<p class="c_n">365</p><p class="vv">Evectus, primum ut sensit mala frigora coeli</p>
<p class="c_v">Afflatusque gelu, nec densa nube nec ipse</p>
<p class="c_v">Densus, humi propior descendit corpore maior.</p>
<p class="c_v">Nate, vides spatium immensum tractusque profundos</p>
<p class="c_v">Aeris, atque una terras pontumque obeuntes.</p>
<p class="c_n">370</p><p class="vv">Rara quidem natura illi ac penetrabilis alte,</p>
<p class="c_v">Densatur tamen, et crassum fovet usque vaporem,</p>
<p class="c_v">Quemque et aquae, quemque et terrae excrevere frequentem.</p>
<p class="c_v">Aspirant quaecunque etenim, quaecunque vaporant,</p>
<p class="c_v">Sufficit haec pontus ponto et circumdata tellus;</p>
<p class="c_n">375</p><p class="vv">Cuncta sinu gravido recipit diffusior aer,</p>
<p class="c_v">Vertit et humentem in rorem pluviasque nivemque,</p>
<p class="c_v">Qui fuerit gelidas humor sullatus ad auras.</p>
<p class="c_v">Halitus ille autem, largo qui percitus igni</p>
<p class="c_v">Evolat ac tenuis multum loca frigida tranat,</p>
<p class="c_n">380</p><p class="vv">Et longe ad sedes victor perlabitur aestus</p>
<p class="c_v">Fumidus incoctusque atque arescente fluore;</p>
<p class="c_v">Non nunquam tamen hunc nubes circumvenit atra</p>
<p class="c_v">Deprensum, et strictis frigus circumsonat armis.</p>
<p class="c_v">Hic ille inclusus vallo et circum aggere saeptus</p>
<p class="c_n">385</p><p class="vv">Perquiritque aditum intentans et singula lustrat,</p>
<p class="c_v">Et nunc hac aciem ostentat, nunc ingruit illac</p>
<p class="c_v">Parte ferox, parte et factis et viribus impar:</p>
<p class="c_v">Ast illum densis mucronibus horrida nubes</p>
<p class="c_v">Verberat impellitque premens, frustraque parantem</p>
<p class="c_n">390</p><p class="vv">Summotas intrare domos et ad ardua ferri</p>
<p class="c_v">Deiicit ipse super impacto umbone. Ibi ictus</p>
<p class="c_v">Ingentem effracto sonitum dedit aggere, multusque</p>
<p class="c_v">Intonat, et coelum tonitru quatit; inde coruscus</p>
<p class="c_v">Sese agit in flammas et coelo lubricus errat.</p>
<p class="c_n">395</p><p class="vv">Interdum tantus fragor ut concurrere montes</p>
<p class="c_v">Iam timeas, ut terra tremat coelumque dehiscat;</p>
<p class="c_v">Tum quod erat fractum discussa nube, repente</p>
<p class="c_v">Impulsum ruit, atque obliquo tramite praeceps</p>
<p class="c_v">It flamma rutilante, ingenti et verbere summos</p>
<p class="c_n">400</p><p class="vv">Aut petit incassum montes, aut aurea divum</p>
<p class="c_v">Templa ferit, dirum trepidis mortalibus omen.</p>
<p class="c_v">Interdum levis ipse levem flammamque sonumque</p>
<p class="c_v">Aut sonitum sine luce dedit, sine verbere flammam;</p>
<p class="c_v">Interdum erumpit crepitu sine, sed tamen actus</p>
<p class="c_n">405</p><p class="vv">Adversam in nubem validos hinc perculit ictus,</p>
<p class="c_v">Unde tremunt nigri postes et limina coeli.</p>
<p class="c_v">Nec vero prior excusso de verbere flamma</p>
<p class="c_v">Emicat, aut ipso sonitus fit tardior ictu,</p>
<p class="c_v">Serior ad nostras quamvis eat impetus aures.</p>
<p class="c_n">410</p><p class="vv">Ipse vides pastorem alto de colle securi</p>
<p class="c_v">Sternentem quercum cuneisque in frusta secantem,</p>
<p class="c_v">Ipse quidem iactatam alte post terga securim</p>
<p class="c_v">Ante vides, mox ingenti convulsa fragore</p>
<p class="c_v">Vox sonat et ruptae luctantur in auribus aurae;</p>
<p class="c_n">415</p><p class="vv">Non aliter, cum excussa polo flagrante ruina</p>
<p class="c_v">Horrendum tonat, ipsa suo prius acta tumultu</p>
<p class="c_v">Concurrit nimbosa acies frangitque feritque</p>
<p class="c_v">Impellens, hinc fulmineus succenditur ignis</p>
<p class="c_v">Collisu, tandem ille fragor ruit et ruit una</p>
<p class="c_n">420</p><p class="vv">In pluviam et largos conversus Iupiter himbres.</p>
<p class="c_v">Vulcanum fama est, coelo cum pulsus ab alto,</p>
<p class="c_v">Sub terris sine honore diu sine munere claudum</p>
<p class="c_v">Vixisse, et sicula exilium traxisse sub Aethna,</p>
<p class="c_v">Solantem casus noto genitricis amore;</p>
<p class="c_n">425</p><p class="vv">Quem tandem meritam vertit dolor acer in iram.</p>
<p class="c_v">Quondam etenim Cybele in magna berecynthia mater</p>
<p class="c_v">Solennes de more dapes ac vina pararat,</p>
<p class="c_v">Constiterantque deae ad mensas ac pocula nymphae</p>
<p class="c_v">Ultima miscuerant, cum sic Venus aurea coepit:</p>
<p class="c_n">430</p><p class="vv">"Felicem mea me soboles facit; haec mihi divos</p>
<p class="c_v">Subiicit, haec mortale genus." Quam plura parantem</p>
<p class="c_v">Occupat his Latona: "Decus noctisque dieque</p>
<p class="c_v">Cum peperi, et lucem terris et lumina coelo</p>
<p class="c_v">Tum peperi, toto et tenebras ex orbe fugavi,</p>
<p class="c_n">435</p><p class="vv">Luceat ut per me tellus, resplendeat aethra,</p>
<p class="c_v">Exornentque vagum lustrant quae sidera mundum."</p>
<p class="c_v">Dicentem increpuit Iuno atque haec vocibus infert:</p>
<p class="c_v">"Immemor es nostri, Latona, et adultera iactas</p>
<p class="c_v">Infamem sobolem et media inter vina superbis."</p>
<p class="c_n">440</p><p class="vv">Illa refert: "Tua te proles invisa parenti</p>
<p class="c_v">Nobilitet, regina, et coelo excussus ab alto</p>
<p class="c_v">Ille, ille e Iunone satus, quem fumida Lemnos</p>
<p class="c_v">Exercet fabrum aut nigris incudibus Aetna."</p>
<p class="c_v">Demisit Iuno vultum, mox indecor ira:</p>
<p class="c_n">445</p><p class="vv">"Monstrosos partus fumantemque obiicis Aetnam,</p>
<p class="c_v">Cui gener Alcides, cui filia nobilis Hebe?</p>
<p class="c_v">Haud proles mea Vulcanus. Plutonia proles</p>
<p class="c_v">Ille ille est, enisa cavo quem fornice tellus</p>
<p class="c_v">Expulit e latebris, quem vix in luce receptum</p>
<p class="c_n">450</p><p class="vv">Non Erebo pater admisit, non aethere divi."</p>
<p class="c_v">Riserunt incensam aliae in convicia divam;</p>
<p class="c_v">Indoluit tamen una Ceres, quaeque astitit illi</p>
<p class="c_v">Fida comes Lypare, aeolidum quae prima sororum.</p>
<p class="c_v">Ergo ubi zanclaeos portus tenuere, et amicis</p>
<p class="c_n">455</p><p class="vv">Trinacria accepit terris, aetneiaque antra</p>
<p class="c_v">Admisere deas solitum et Vulcanus ad ignem.</p>
<p class="c_v">Nacta ibi tum Lypare tempus convicia matris</p>
<p class="c_v">Rettulit et partus inimica mente negatos,</p>
<p class="c_v">Mentitamque deae prolem ac plutonia furta.</p>
<p class="c_n">460</p><p class="vv">Intumuit dictis iuvenis, succensus et ira</p>
<p class="c_v">Ultorem minitatur, et acri in corde volutat</p>
<p class="c_v">Maternum vulnus, odiisque incessit amaris.</p>
<p class="c_v">Inque dies auget vires dolor, ac memor artes</p>
<p class="c_v">Excutit, exploratque iter ac vestigia matris.</p>
<p class="c_n">465</p><p class="vv">Dum Samon Oceani mensis digressa per altum</p>
<p class="c_v">Ire parat, movet abruptis fornacibus Aetnam</p>
<p class="c_v">Exitium intentans. Illa acri victa dolore</p>
<p class="c_v">Ingemit et coelum insolitis conquestibus implet.</p>
<p class="c_v">Leniit iratam complexu laetus amato</p>
<p class="c_n">470</p><p class="vv">Iupiter, et placidam accepit per membra quietem.</p>
<p class="c_v">Tum deus ignipotens invento fulmine primum</p>
<p class="c_v">Ipse suum miratur opus, mox limina gratus</p>
<p class="c_v">Accedit Iovis et laudato munere donat.</p>
<p class="c_v">Iupiter ob meritum Lemnon dedit, inde trisulcum</p>
<p class="c_n">475</p><p class="vv">Molitus dextra fulmen cognovit in illo</p>
<p class="c_v">Usus quantus erat, seque hoc audentior armat.</p>
<p class="c_v">"Hoc mea periuros leto dat dextera, dixit,</p>
<p class="c_v">Hoc ego terrigenas extinguam aliquando Gigantes,</p>
<p class="c_v">Hoc etiam coniux timeat sacrumque potensque;"</p>
<p class="c_n">480</p><p class="vv">Tum movit caput et percussit honoram.</p>
<p class="c_v">Fulminis hinc ingens et mira potentia fertur.</p>
<p class="c_v">Nunc etenim afflatu tenui pecudemque bovemque</p>
<p class="c_v">Aut virides tondentem haerbas, aut ilice ab arcta</p>
<p class="c_v">Arcentem nimios animosi sideris aestus</p>
<p class="c_n">485</p><p class="vv">Exanimat, nulla ut maneant vestigia mortis,</p>
<p class="c_v">Optatum ut credas armenta haurire soporem,</p>
<p class="c_v">Ut placidum videas pastorem ducere somnum.</p>
<p class="c_v">Nunc ustos artus atque ossa rigentia cernas,</p>
<p class="c_v">Non faciem, non ora hominum, non corpora noris;</p>
<p class="c_n">490</p><p class="vv">Nunc ipsis etiam in stabulis (mirabile dictu)</p>
<p class="c_v">Quadrupedem exsolvit, pedibus quoque ferrea demit</p>
<p class="c_v">Vincula, et intacto terram quatit ungula cornu,</p>
<p class="c_v">Illesus sonipes alta ad praesepia mandit.</p>
<p class="c_v">Vidi ego, cum incolumi totus pede calceus arsit;</p>
<p class="c_n">495</p><p class="vv">Senserunt alii fulvum effluxisse metallum</p>
<p class="c_v">E loculis, tanta est vis insita fulminis auris:</p>
<p class="c_v">Rara etenim densis cedunt, at densa repugnant</p>
<p class="c_v">Ipsa obiecta sibi contra et sua praelia miscent,</p>
<p class="c_v">Concedit duro tenerum et penetrabile acuto,</p>
<p class="c_n">500</p><p class="vv">Dissipat afflatu subito leve, trudit ad imum</p>
<p class="c_v">Quod grave, diffringunt rigida atque obtusa recludunt,</p>
<p class="c_v">Insinuant tenui quae disploduntur ab aura.</p>
<p class="c_v">Quin variant etiam vires et vulnera teli</p>
<p class="c_v">Fulminei, seu marmoreis se in turribus altum</p>
<p class="c_n">505</p><p class="vv">Impegit, seu litorea desedit in alga,</p>
<p class="c_v">Aut quae per mediam fumant foenilia brumam.</p>
<p class="c_v">Saepe per aestatem coelo si forte silenti</p>
<p class="c_v">Aut carpes iter, aut mavortia signa secutus</p>
<p class="c_v">Traduces vigilem per iussa silentia noctem,</p>
<p class="c_n">510</p><p class="vv">Collucere faces coeloque cadentia cernes</p>
<p class="c_v">Sidera et incensos per sudum albescere tractus.</p>
<p class="c_v">Halitus hic modicusque et caeco impulsus ab igni</p>
<p class="c_v">Incidit in gelidas ut primum frigoris oras,</p>
<p class="c_v">Nec potis incretum longe exsuperare rigorem,</p>
<p class="c_n">515</p><p class="vv">Torquet iter fugiens nunc huc, nunc mobilis illuc;</p>
<p class="c_v">Donec conceptam traxit per viscera flammam,</p>
<p class="c_v">Nunc proprio incensus raptu, nunc terque quaterque</p>
<p class="c_v">Exagitata ferens impactae verbera nubis.</p>
<p class="c_v">Ast ubi summotosque locos atque aera summum</p>
<p class="c_n">520</p><p class="vv">Pervasit, qua continuus convertitur orbis,</p>
<p class="c_v">Hic rapido impulsus cursu vertigine et ipsa</p>
<p class="c_v">Incensus varia splendet per inane figura.</p>
<p class="c_v">Arida concipiunt ignem, fervetque agitando</p>
<p class="c_v">Spiritus, incendit pugnantia corpora motus.</p>
<p class="c_n">525</p><p class="vv">Sive igitur lato amplexu multumque coacta est</p>
<p class="c_v">Materia, atque ingens series et longior ordo,</p>
<p class="c_v">Seu contra brevis et tenuem sortita vigorem,</p>
<p class="c_v">Quae facies, quae forma etiam, qualisque figura,</p>
<p class="c_v">Talis in aerio perlucet vertice flamma:</p>
<p class="c_n">530</p><p class="vv">Nunc iaculi in morem, validus quod torserit hostis,</p>
<p class="c_v">Nunc quales splendent lychni laquearibus aureis,</p>
<p class="c_v">Nunc qualis tenues ignescit stuppa per auras,</p>
<p class="c_v">Nunc flectit sese in spiras sinuata draconum,</p>
<p class="c_v">Nunc micat, ut celeri fallantur lumina sensu,</p>
<p class="c_n">535</p><p class="vv">Nunc cadere ut timeas ex ipso sidus olympo.</p>
<p class="c_v">Saepe etiam torrem ambustum rutilante favilla</p>
<p class="c_v">Cernere erit, coelumque cavo se scindere hiatu,</p>
<p class="c_v">Tum, cum sub noctem obscuram atque in nube profunda</p>
<p class="c_v">Nigrescit vapor, et permultum coerula fumant</p>
<p class="c_n">540</p><p class="vv">Fomenta, trahit et subitam vis ignea flammam.</p>
<p class="c_v">Illicet e mediis tenebris fumoque frequenti</p>
<p class="c_v">Erumpit flamma et coelo se fundit aperto,</p>
<p class="c_v">Ut timeas noctem ruere atque fatiscere olympum;</p>
<p class="c_v">Praesertim cum praecipiti vertigine torris</p>
<p class="c_n">545</p><p class="vv">Excussus cadit, atque cadens nigrum aera findit.</p>
<p class="c_v">Flamma etenim cum coeruleo se miscuit et cum</p>
<p class="c_v">Lux atro insinuat penetratque immissa profundo,</p>
<p class="c_v">Tum nubes patet et lato se solvit hiatu</p>
<p class="c_v">Luminaque ipsa imum subeunt admissa recessum,</p>
<p class="c_n">550</p><p class="vv">Ac patefacta cavo pandunt sese abdita tractu.</p>
<p class="c_v">Et quoniam tres in partes distinguitur aer,</p>
<p class="c_v">Prima aeque patiens est frigoris atque caloris,</p>
<p class="c_v">Alternasque vices alterna sorte rependit,</p>
<p class="c_v">Vere tepens, aestate calens, eadem horrida bruma;</p>
<p class="c_n">555</p><p class="vv">Proxima, ab inflexu radiorum amota, malignum</p>
<p class="c_v">Frigus et algentem late complexa rigorem,</p>
<p class="c_v">In quam coeruleus passim vapor actus inerrat,</p>
<p class="c_v">Unde cadunt himbres, unde et nix concitat alas;</p>
<p class="c_v">Ultima torrenti semper sitit usta calore,</p>
<p class="c_n">560</p><p class="vv">Flammarum consueta vagos involvere tortus.</p>
<p class="c_v">Halitus ille igitur longe validusque potensque</p>
<p class="c_v">Huc penetrat, superatque hiemes et frigora victor.</p>
<p class="c_v">Ergo aut est partes aeque diffusus in ipsas,</p>
<p class="c_v">Et lato arescens incendia suscipit orbe</p>
<p class="c_n">565</p><p class="vv">Lampadis in faciem, quae plurima nocte refulget</p>
<p class="c_v">Ante deos, aut in latus inclinante figura</p>
<p class="c_v">Contrahitur magis hinc, inde altera prominet ala,</p>
<p class="c_v">Ut crassum aut credas lapidem, aut ignescere truncum;</p>
<p class="c_v">(Ipse quidem dextra pellem trahis, illa trahentem</p>
<p class="c_n">570</p><p class="vv">Iam sequitur protenta manu, sed parte sinistra</p>
<p class="c_v">Subtrahitur, quodque hac accedit, demitur illac:</p>
<p class="c_v">Hinc titubant duplices sub iniquo pondere lances);</p>
<p class="c_v">Aut sparsim fusus rapidoque abreptus ab igni</p>
<p class="c_v">Scintillantem animam vomere atque efflare videtur,</p>
<p class="c_n">575</p><p class="vv">Ut quando in stipulis furtim vagus incidit ignis,</p>
<p class="c_v">Huc illuc dispersa volant incendia, nec se</p>
<p class="c_v">Miscet flamma salitque leves perfervida culmos.</p>
<p class="c_v">Sed neque tam tenuis terrarum est halitus, ut non</p>
<p class="c_v">Et densas habeat fumoso in corpore partes,</p>
<p class="c_n">580</p><p class="vv">Quae sursum raptae totoque volumine mistae</p>
<p class="c_v">Densantur. Leve in aerium se tollit acumen</p>
<p class="c_v">Consurgens, graviora suo sese ordine ad imum</p>
<p class="c_v">Detrudunt, donec cunei sub imagine flammam</p>
<p class="c_v">Concipit et rutilus micat inter sidera conus.</p>
<p class="c_n">585</p><p class="vv">Tunc aliquis limosa agitans ad flumina Nili</p>
<p class="c_v">Piscator, dum nocte oculos ad sidera tollit,</p>
<p class="c_v">Obstupuit doluitque simul super astra referri</p>
<p class="c_v">Pyramidas veterumque rapi monumenta virorum,</p>
<p class="c_v">Aeqyptumque suis superos spoliare trophaeis.</p>
<p class="c_n">590</p><p class="vv">Interdum longam erectus consurgit in hastam</p>
<p class="c_v">Parte levis, parte obducta caligine densus,</p>
<p class="c_v">Non tamen ut maiora trahat vestigia cauda.</p>
<p class="c_v">Hoc quondam telo Tityon per viscera adacto</p>
<p class="c_v">Stravit humi, stratumque novem per iugera victor</p>
<p class="c_n">595</p><p class="vv">Extendit thalamos ultus tentataque matris</p>
<p class="c_v">Fulcra, nec indignos statuens Mars ferre dolores.</p>
<p class="c_v">Laudarunt facinus superi, atque hinc ipse superbus</p>
<p class="c_v">Spicula non ponit manibus, non deserit hastam.</p>
<p class="c_v">Aeris haec partim media regione feruntur</p>
<p class="c_n">600</p><p class="vv">Ipsa suis incensa opibus, dum vulnere crudo</p>
<p class="c_v">Certatim exercent vires et praelia miscent;</p>
<p class="c_v">Aestiferis partim in campis, regione suprema,</p>
<p class="c_v">Qua coeli vertigo agitans rapit, unde coruscat</p>
<p class="c_v">Tractim flamma rubens, atque ignea fulget imago.</p>
<p class="c_n">605</p><p class="vv">Nubibus est etiam color et suus. Hoc, age, ut omnem</p>
<p class="c_v">Aera percipias, ut ventos denique noscas.</p>
<p class="c_v">Alba parum densa est raroque immista vapore,</p>
<p class="c_v">Quam sol irrumpit radiis et ad intima tranat;</p>
<p class="c_v">Nigra gravem traxit densa caligine fumum,</p>
<p class="c_n">610</p><p class="vv">Non illam ut penetrent nemeaei lumina Phoebi;</p>
<p class="c_v">Puniceam multus subiit calor; occupat humor</p>
<p class="c_v">Coeruleam gravidamque himbri longeque madentem.</p>
<p class="c_v">Has collidentes sequitur fragor, et simul ingens</p>
<p class="c_v">Porta tonat coeli, rumpitque ad tartara clamor.</p>
<p class="c_n">615</p><p class="vv">E quibus ut sese emisit violentior ignis,</p>
<p class="c_v">Fulgurat, et densas rutilus discriminat auras,</p>
<p class="c_v">Nonnunquam ut longum nubes diducat hiatum,</p>
<p class="c_v">Ac nigri pateant prorsus penetralia nimbi;</p>
<p class="c_v">Nonnunquam levis ipse levem sine vulnere nubem</p>
<p class="c_n">620</p><p class="vv">Evadit, tamen et splendet qua semita monstrat,</p>
<p class="c_v">Ac micat, ut celeri fallantur lumina sensu.</p>
<p class="c_v">Flamma rubescenti multum saturata colore</p>
<p class="c_v">Admonet admistas fluviali e corpore vires,</p>
<p class="c_v">Humidaque ingentem praebere alimenta vigorem,</p>
<p class="c_n">625</p><p class="vv">Quod probat exsiliens lignis viridantibus ardor;</p>
<p class="c_v">Albescens tenuem succum atque arentia monstrat</p>
<p class="c_v">Fomenta et celerem peracuti luminis auram;</p>
<p class="c_v">At cui sanguineus color insidet, et nigrantem</p>
<p class="c_v">Prae se fert late obscura sub luce cruorem,</p>
<p class="c_n">630</p><p class="vv">Haec validas terrae vires durataque iactat</p>
<p class="c_v">Robora, et immanem vasta cum mole ruinam.</p>
<p class="c_v">Fulminis hinc varians et tanta potentia fertur.</p>
<p class="c_v">Nanque ubi nube cava tenuisque et plurimus alte</p>
<p class="c_v">Truditur incensis et se fert spiritus alis,</p>
<p class="c_n">635</p><p class="vv">Ille quidem levitate sua penetratque ruitque</p>
<p class="c_v">Lubricus, et tenuis multum loca pervia tranat,</p>
<p class="c_v">Ut nulla incensae linquat vestigia flammae,</p>
<p class="c_v">Nec mora sit telo tenui ac penetrantibus auris.</p>
<p class="c_v">Aera fluent tamen afflatu, ac via vulneris atro</p>
<p class="c_n">640</p><p class="vv">Livescet fumo, et piceum dabit usta nigrorem,</p>
<p class="c_v">Aeratis quotiens clipeis impegit, et ipse</p>
<p class="c_v">Mole piger lentis it tardior impetus alis,</p>
<p class="c_v">Duraque pugnaces obiectant robora conti.</p>
<p class="c_v">Cernere erit flagrantem iterum Ucalegonta et opimis</p>
<p class="c_n">645</p><p class="vv">Cum spoliis templa excisis avulsa columnis,</p>
<p class="c_v">Ac furere attonitas incendia saeva per urbes:</p>
<p class="c_v">Tanta mole ruit tantaque impulsa ruina</p>
<p class="c_v">Fumida vis, procul acta polo atque e nube profunda.</p>
<p class="c_v">Siquando extrusus multoque accensus ab aestu</p>
<p class="c_n">650</p><p class="vv">Spiritus it tonitru horrificans, atque igne coruscus</p>
<p class="c_v">Tractu ingens tardusque gradu et longe auctus eundo</p>
<p class="c_v">Scinditque uritque et longo secat aera hiatu,</p>
<p class="c_v">Tum montes quatit impellens, discindit et arces,</p>
<p class="c_v">Et correpta micant diris navalia flammis.</p>
<p class="c_n">655</p><p class="vv">Praecedit longe vulnus tremor, usqueadeo vis</p>
<p class="c_v">Impellens furit atque intendit spiritus auras,</p>
<p class="c_v">Et late arentes coeunt ad vulnera fumi:</p>
<p class="c_v">Ut, cum irata manus tormento exclusit aheno</p>
<p class="c_v">Fumantem pilam versatque volubile saxum,</p>
<p class="c_n">660</p><p class="vv">Inclusi erumpunt ignes nigrantibus auris,</p>
<p class="c_v">Fit tremor horrendumque sonat, tum plurimus ante</p>
<p class="c_v">Sternit iter fragor, et gemitu saxa icta resultant,</p>
<p class="c_v">Disiectaeque ruunt prostratis moenibus arces.</p>
<p class="c_v">Ventorum nunc te causas patriamque docebo,</p>
<p class="c_n">665</p><p class="vv">Quaeque illis natura, et quae sit cuique potestas.</p>
<p class="c_v">Aridus ille autem atque ima tellure remissus</p>
<p class="c_v">Hos generat, viresque animis roburque ministrat;</p>
<p class="c_v">Sol pater educit, mater dedit hubera tellus.</p>
<p class="c_v">A summo Boreas, Notus imo spirat olympo,</p>
<p class="c_n">670</p><p class="vv">Occasum insedit Zephyrus, venit Eurus ab ortu;</p>
<p class="c_v">Hos circum varii dextra levaque feruntur,</p>
<p class="c_v">Atque agitant tenues diversis flatibus auras.</p>
<p class="c_v">Et quoniam medium lustrans sol circuit orbem</p>
<p class="c_v">Per duodena vago digressus signa meatu,</p>
<p class="c_n">675</p><p class="vv">Iccirco quicquid gremio telluris in altum</p>
<p class="c_v">Eduxit, partim algentem festinat in Arcton,</p>
<p class="c_v">Partim ad declivem Libyae divertitur oram,</p>
<p class="c_v">Dum radios ac saeva timens incendia vitat.</p>
<p class="c_v">An dextra laevaque ferens se, impune vagatur</p>
<p class="c_n">680</p><p class="vv">Fumida vis, quando hinc libycos, ast inde recessus</p>
<p class="c_v">Arctoos semel in toto sol ambiat anno?</p>
<p class="c_v">Unde sibi vis ipsa et opes et robora firmet,</p>
<p class="c_v">Cum tamen assiduus media regione recurset</p>
<p class="c_v">Heoum hesperiumque petens sol annuus orbem,</p>
<p class="c_n">685</p><p class="vv">Urat et accensos quos ipse per aera fumos</p>
<p class="c_v">Traxerat? Inde frequens nunc hinc, nunc effurit illinc</p>
<p class="c_v">Frigidus aut Aquilo, aut nimbis violentior Auster,</p>
<p class="c_v">Auster solstitio veniens regnisque perustis,</p>
<p class="c_v">Unde calet magis, et pennis madidantibus usus</p>
<p class="c_n">690</p><p class="vv">Invergit largos agris sitientibus himbres;</p>
<p class="c_v">Quin imo quoque digrediens et fessus et in se</p>
<p class="c_v">Saepe repercussus graviores concipit aestus.</p>
<p class="c_v">At Boreae patriam horrentem frigusque rigorque</p>
<p class="c_v">Insedere; hinc terra gelu concreta vaporat</p>
<p class="c_n">695</p><p class="vv">Tenuius horrescitque aer, volat inde serenus</p>
<p class="c_v">Spiritus et siccis vestigia commovet alis;</p>
<p class="c_v">An quia, summa tenens coeli loca, multus et ingens</p>
<p class="c_v">Inde ruit pellitque auras et nubila differt,</p>
<p class="c_v">Nulla ut hyperboreo maneant vestigia tractu;</p>
<p class="c_n">700</p><p class="vv">Sed tamen et longo vectus trans aequora cursu</p>
<p class="c_v">Irrorat caput et madidus cervice fluenti</p>
<p class="c_v">Fundit aquas, servatque olim quae foedera sanxit.</p>
<p class="c_v">Nanque olim provectum Austrum trans litora Rheni</p>
<p class="c_v">Oceani fama et totiens refluentibus undis</p>
<p class="c_n">705</p><p class="vv">Excipit incautum Boreas, et vincula nectit.</p>
<p class="c_v">Ille ut se captum agnovit sensitque catenas:</p>
<p class="c_v">"Non ergo te siculove mari, nec finibus afri</p>
<p class="c_v">Litoris arcuerim, liceat nam te quoque nostram</p>
<p class="c_v">Visere Cyrenen, libycosque intrare recessus,</p>
<p class="c_n">710</p><p class="vv">Ac nostro terram arentem sanare liquore."</p>
<p class="c_v">Hinc quoque securus per regna aliena recursat,</p>
<p class="c_v">Et madidus pennis sitientes irrigat Afros;</p>
<p class="c_v">Hoc quoque frigidior, quod per declivia labens</p>
<p class="c_v">Obiicibus nullis cursus agit ipse secundos.</p>
<p class="c_n">715</p><p class="vv">Vere etiam regnare volunt, quo tempore primum</p>
<p class="c_v">Optatae crescunt luces et lubricus annus</p>
<p class="c_v">Convertit terga atque hiemem postegit iniquam;</p>
<p class="c_v">Tum, liquefacta movens terrarum claustra, caminos</p>
<p class="c_v">Sol aperit laxos, volvitque per aera fumum:</p>
<p class="c_n">720</p><p class="vv">Hic sommo excitus, commotisque impiger alis,</p>
<p class="c_v">Linquit hyperboreos declivi tramite montes.</p>
<p class="c_v">Quin ubi sol propior maiora incendia movit</p>
<p class="c_v">Flagrantisque impegit equos per viscera Cancri,</p>
<p class="c_v">Cum nebulosa cavis fumat Germania campis,</p>
<p class="c_n">725</p><p class="vv">Ac multus vapor ad superas sese extulit auras,</p>
<p class="c_v">Quemque frigida vis Boreae comes addita cogit;</p>
<p class="c_v">Illa etiam de parte graves incumbere nimbos</p>
<p class="c_v">Cernere erit, fusisque augescere nubibus amnes,</p>
<p class="c_v">In mediisque natare etiam fervoribus agros.</p>
<p class="c_n">730</p><p class="vv">Hoc etiam e coelo ac semper radiantibus Arctis</p>
<p class="c_v">Et gelidae incumbunt aurae, ac vehementior urget</p>
<p class="c_v">Ventorum vis finitimis regionibus acta.</p>
<p class="c_v">Omnis in adversos ventus non pervenit axes,</p>
<p class="c_v">Et quidam certo sedem posuere recessu.</p>
<p class="c_n">735</p><p class="vv">Circion hispanas fama est regnare per urbes</p>
<p class="c_v">Et pecori strages meditantem et praelia nautis;</p>
<p class="c_v">Non alpes hunc aeniae, non frigida norunt</p>
<p class="c_v">Pangaea, aut nimbis nunquam non turbidus Haemus,</p>
<p class="c_v">Vix fessum Entellae excipiunt cavaque hostia Macrae.</p>
<p class="c_n">740</p><p class="vv">Sentit vicinum solem nabatheius Eurus,</p>
<p class="c_v">Arentisque impellit equos comitante calore.</p>
<p class="c_v">Diversum Zephyri spirant Aquilone propinquo,</p>
<p class="c_v">Et solem fessum excipiunt altoque cadentem;</p>
<p class="c_v">Frigidus hinc pluviusque vigor. Sed turbidus Auster</p>
<p class="c_n">745</p><p class="vv">Ipse agit undantes nimborum in praelia turmas,</p>
<p class="c_v">Dux ipse pluviarum et longe maximus auctor.</p>
<p class="c_v">Eductos nanque immensum regione perusta</p>
<p class="c_v">Densorum fluctus longinqua ab sede vaporum</p>
<p class="c_v">Involvit, raptatque agitans, qui deinde soluti</p>
<p class="c_n">750</p><p class="vv">Fundunt praecipites abruptis nubibus himbres,</p>
<p class="c_v">Diluvioque una absorbent pecudesque virosque:</p>
<p class="c_v">Tantum Auster discussa furens per nubila saevit.</p>
<p class="c_v">Cur autem quando huc totiens discurset et illuc</p>
<p class="c_v">Spiritus hic, varios agitans sine lege tumultus,</p>
<p class="c_n">755</p><p class="vv">Cur non et superas pennis petit improbus arces?</p>
<p class="c_v">Omnis in aerias quicunque elabitur oras</p>
<p class="c_v">Halitus, immisto paulatim educitur igni;</p>
<p class="c_v">Qui postquam gelidam summo capite attigit arcem,</p>
<p class="c_v">Sensit et adversi contraria frigoris arma,</p>
<p class="c_n">760</p><p class="vv">Illicet ipse pedem retro fert, pondere et ipso,</p>
<p class="c_v">Quod multum traxit gravida de matre, volutus</p>
<p class="c_v">Ad matrem trahitur. Ecce hic novus advenit ignis</p>
<p class="c_v">Auxilio, retinet labentem. Ille arma resumit</p>
<p class="c_v">Fortior ad pugnam simul huc perlatus et illuc.</p>
<p class="c_n">765</p><p class="vv">Dumque cadit resilitque, levis dum pellitur aer,</p>
<p class="c_v">Et quo maiores a frigore pertulit ictus,</p>
<p class="c_v">Maioremque trahit foecunda e matre vigorem</p>
<p class="c_v">Halitus, hoc maiore ruens ferit aera pulsu:</p>
<p class="c_v">Ut, cum Moeoniae in campis vada ad alta Maeandri</p>
<p class="c_n">770</p><p class="vv">Pastor agens baculo stagnantem percutit undam,</p>
<p class="c_v">Illa fugit circum et gravidum dat pulsa sonorem,</p>
<p class="c_v">Impellitque undam illabens nova protinus unda.</p>
<p class="c_v">Ergo paulatim augescens fit maior eundo</p>
<p class="c_v">Impetus, et vires gravioraque robora sumit:</p>
<p class="c_n">775</p><p class="vv">Ut, cum de tenui primum fonte effluit humor,</p>
<p class="c_v">It rivus, post collectis procul himbribus amnem</p>
<p class="c_v">Ingentem raptat ripis, longumque profectus,</p>
<p class="c_v">Tum plenus rapidis in pontum immittitur undis.</p>
<p class="c_v">Autunno sed enim vento vis plurima, largum</p>
<p class="c_n">780</p><p class="vv">Cum spirant terrae, cum plenior halitus exit,</p>
<p class="c_v">Terrenique magis suffundunt aera fumi.</p>
<p class="c_v">Hoc iterumque iterumque etiam multumque monebo.</p>
<p class="c_v">Incendunt nimii leviter fumantia soles,</p>
<p class="c_v">Incensa exurunt late, praesertim ubi altos</p>
<p class="c_n">785</p><p class="vv">Phoebus agit currus fulvoque sidere lustrat</p>
<p class="c_v">Exiguis habitata locis massilia regna.</p>
<p class="c_v">Iccirco latera ad mundi atque extrema viarum</p>
<p class="c_v">Terrestris caligo habitat, quo languida solis</p>
<p class="c_v">Vix penetrat vis et radiis minus urit acutis.</p>
<p class="c_n">790</p><p class="vv">Ipsa etiam partim levis aspiratio, ut alte</p>
<p class="c_v">Fumida, partim etiam gravis, ut tellure remissa;</p>
<p class="c_v">Atque illinc facile admittit resoluta calorem,</p>
<p class="c_v">Hinc percussa gelo riget ac densata gravescit;</p>
<p class="c_v">Inde etiam transversa ruit, nam frigore abacta</p>
<p class="c_n">795</p><p class="vv">Ne sursum penetret, mistoque calore retenta</p>
<p class="c_v">Ne cadat in praeceps, transversum impellat oportet</p>
<p class="c_v">Aera, sive quod extremis in finibus orbis</p>
<p class="c_v">Regna tenens castris illinc se fundit apertis</p>
<p class="c_v">Visura et medias mundi penetrabilis oras.</p>
<p class="c_n">800</p><p class="vv">Nam neque pulveream in pluviam descendere par est.</p>
<p class="c_v">Nec tamen abnuerim lunamque errantiaque astra,</p>
<p class="c_v">Quae medium assiduis peragrant discursibus orbem,</p>
<p class="c_v">In medium quoque ab extremis caliginis auras</p>
<p class="c_v">Attrahere, in variasque orbis depellere partes.</p>
<p class="c_n">805</p><p class="vv">Ergo et cum arentes rapidus sol usserit agros,</p>
<p class="c_v">Et cum victa gelo queritur mala frigora tellus,</p>
<p class="c_v">Tum tibi tranquillae permittent ocia luces,</p>
<p class="c_v">Grataque sedatae praestabunt somnia noctes,</p>
<p class="c_v">Pacatisque ingens requiescet flatibus aer.</p>
<p class="c_n">810</p><p class="vv">Nec non post largos himbres pluviamque madentem</p>
<p class="c_v">Compositae cessant aurae, tacitusque quiescit</p>
<p class="c_v">Spiritus et nulli veniunt in praelia venti.</p>
<p class="c_v">Hoc quoque post Boream algentem atque rigentia flabra</p>
<p class="c_v">Cernere erit, quotiens crudo sub frigore tellus</p>
<p class="c_n">815</p><p class="vv">Concrevit, simul et durato tergore saevit;</p>
<p class="c_v">Spiramenta soli claudit rigor, obstruit omnem</p>
<p class="c_v">Vis aditum, nullus spirat vapor aut fluit extra</p>
<p class="c_v">Halitus, unde novis veniant alimenta procellis.</p>
<p class="c_v">Si tamen exspectes novus ut calor et nova flamma</p>
<p class="c_n">820</p><p class="vv">Torreat humentes latices, et forte per altum</p>
<p class="c_v">Ire paras, videas turbantibus aera ventis</p>
<p class="c_v">Magna mole graves urgeri ad litora fluctus;</p>
<p class="c_v">Alternis dat enim tellus adimitque alimenta.</p>
<p class="c_v">Turbineus fortasse glomus miraberis, unde</p>
<p class="c_n">825</p><p class="vv">Eruat evulsam summis radicibus ornum,</p>
<p class="c_v">Nunc frangens monte adverso, nunc nubibus actam</p>
<p class="c_v">Agglomeratque agitatque frequens; tandem illa ruina</p>
<p class="c_v">Prona cadit, longo plangens sola senta sonore.</p>
<p class="c_v">Interea densa obscurus caligine fertur,</p>
<p class="c_n">830</p><p class="vv">Perque vias perque arva simul sternitque, feritque</p>
<p class="c_v">Pulvereus globus, involvens coelumque diemque.</p>
<p class="c_v">Nanque per adversum dum curcursantia venti</p>
<p class="c_v">Arma movent animisque pares et viribus, ecce</p>
<p class="c_v">Certamen magnum exoritur: ille impiger instat,</p>
<p class="c_n">835</p><p class="vv">Hic clipeo obnitens longe adversatur; utrinque</p>
<p class="c_v">Impetus, utrinque et robur; nunc pellitur ille,</p>
<p class="c_v">Hic pellit; nunc sors variat mutata, nec ullus</p>
<p class="c_v">Statve loco ceditve loco; nunc ille sinistra,</p>
<p class="c_v">Hic dextra incursat feriens et in orbe gerit rem;</p>
<p class="c_n">840</p><p class="vv">Nunc ictus clipeo exsiliens petit aera, nunc se</p>
<p class="c_v">Intorquens terram ingenti divellit hiatu,</p>
<p class="c_v">Dum vel uterque cadat moriens vel cesserit alter,</p>
<p class="c_v">Aut iungant socias concordi foedere vires.</p>
<p class="c_v">Quin et fumida vis tellure exclusa levemque</p>
<p class="c_n">845</p><p class="vv">Aera per sullata, suoque evecta calore,</p>
<p class="c_v">Conflictata diu propter terrasque solumque,</p>
<p class="c_v">Aridaque et multo firmans sese aucta vigore</p>
<p class="c_v">Vexatque, infringitque agitans pulsum aera, et una</p>
<p class="c_v">Aequoraque et fracto displosa tonitrua coelo</p>
<p class="c_n">850</p><p class="vv">Disiicit; infremitatque aequor, cavaque antra resultant,</p>
<p class="c_v">Torquentur nemora, et valles ad sidera clamant,</p>
<p class="c_v">Pulvereusque diem tegit intra nubila nimbus.</p>
<p class="c_v">Tempora quin etiam certa ratione tenenda,</p>
<p class="c_v">Ut cum se in praeceps aut ver agit, advenit aestas,</p>
<p class="c_n">855</p><p class="vv">Aut cum declinat rapidus sol, appetit aeger</p>
<p class="c_v">Ventorum pater autunnus, seu frigida bruma</p>
<p class="c_v">Autunnum fugat, aut vere adventante fugatur;</p>
<p class="c_v">Turbat enim versatque omnis mutantia rerum.</p>
<p class="c_v">Iccirco si tum nimbosi aut sideris ortum</p>
<p class="c_n">860</p><p class="vv">Videris, aut properare cavo procul aequore Mergi</p>
<p class="c_v">Infelix astrum, atque acri lunam hoste teneri,</p>
<p class="c_v">Mercuriique graves sidus portendere ventos,</p>
<p class="c_v">Ne dubita ingentem coelo variante procellam</p>
<p class="c_v">Affore, quae simul involvat terrasque fretumque,</p>
<p class="c_n">865</p><p class="vv">Vertat et audaces in vota miserrima nautas.</p>
<p class="c_v">Saepe etiam rapidum ad solem mediosque per aestus,</p>
<p class="c_v">Colle vel aerio, aut hudi prope litoris oram,</p>
<p class="c_v">Aut propter liquida nebulosi fluminis undas.</p>
<p class="c_v">Aestatem indomitam increpitans Zephyrosque silentes,</p>
<p class="c_n">870</p><p class="vv">Aurarum gelidas sensi properare cohortes,</p>
<p class="c_v">Solis anhelantes pellunt quas axe quadrigae.</p>
<p class="c_v">Ipsae iter intenduntque fuga, traduntque repulsum</p>
<p class="c_v">Aera, qui tenues motu fovet incitus auras,</p>
<p class="c_v">Adiuvat et mare commotum fluviique recessus:</p>
<p class="c_n">875</p><p class="vv">Hinc mulcent tenerae summotis aestibus aurae.</p>
<p class="c_v">Nanque etiam umbrosa in scena, cum incanduit aer,</p>
<p class="c_v">Oraque saltantes tergunt sudantia nymphae,</p>
<p class="c_v">Frondentem siquis ramum ramaliave arma</p>
<p class="c_v">Ventilet, aut tenui dimoverit aera penna,</p>
<p class="c_n">880</p><p class="vv">Quamprimum Zephyri frigentem exciverit auram.</p>
<p class="c_v">Circum etenim qui nostra frequens se calfacit ora</p>
<p class="c_v">Spiritus impulsu facili fugit, advenit aer</p>
<p class="c_v">Inde novus, mora nulla, alter succedit et alter,</p>
<p class="c_v">Ut nequeant circum ora novae recalescere partes,</p>
<p class="c_n">885</p><p class="vv">Cum fugiant subitis excitae impulsibus aurae.</p>
<p class="c_v">Nec vero vallesque cavae recubantiaque antra</p>
<p class="c_v">Ac, coelo variante, situs terraque marique</p>
<p class="c_v">Non multum adiiciunt ventis densantve acuuntve.</p>
<p class="c_v">Inde salutiferis spirant afflatibus illi,</p>
<p class="c_n">890</p><p class="vv">Hi gravibus tentant morbis languentia membra;</p>
<p class="c_v">Nam venti mutant quotiens mutantur et una</p>
<p class="c_v">Corpora cuncta, habitu perstat natura nec uno.</p>
<p class="c_v">Flat saltus post pelignos, qua volvitur ingens</p>
<p class="c_v">Aternus de valle cava atque humentibus antris,</p>
<p class="c_n">895</p><p class="vv">Ipsa quidem sub mane novum cita solis ab ortu</p>
<p class="c_v">Aura recens, qua culta nitent, qua poma foventur</p>
<p class="c_v">Ramis laeta suis, largo et sata semine turgent;</p>
<p class="c_v">Haec eadem rapidum ad solem mediosque per aestus,</p>
<p class="c_v">Nec longo spatio provecta aut viribus auctis,</p>
<p class="c_n">900</p><p class="vv">Vanescit primo moriens et solvitur aevo:</p>
<p class="c_v">Usqueadeo variant venti visque insita ventis.</p>
<p class="c_v">Illyricis specus est ingens in finibus, antrum</p>
<p class="c_v">Ventorum immane, unde irae immitesque procellae</p>
<p class="c_v">Erumpunt, quotiens terris fera saevit Erinnys,</p>
<p class="c_n">905</p><p class="vv">Immittitque hiemes pelago et se proripit umbris:</p>
<p class="c_v">Non tutae stabulis pecudes, non oppida muris,</p>
<p class="c_v">Non ipso in portu classes; fremit Hadria, et atros</p>
<p class="c_v">Horrescit trepida Garganus ab arce tumultus.</p>
<p class="c_v">Non illo quicquam vento crudelius, ut se</p>
<p class="c_n">910</p><p class="vv">Excussitque antro et portis ruit acer apertis:</p>
<p class="c_v">Pastores, cohibete ignem et procul abdite flammas.</p>
<p class="c_v">Quae ventos moveant causae, quis et halitus auras,</p>
<p class="c_v">Hactenus, o mihi care puer. Nunc unde tumultus,</p>
<p class="c_v">Et tanti veniant terrarum in praelia motus,</p>
<p class="c_n">915</p><p class="vv">Unde vagi excutiant divulsa cacumina montes,</p>
<p class="c_v">Flumina convertant cursum, aut premat alta vorago,</p>
<p class="c_v">Unde tremat tellus quamprimum, adverte, docebo.</p>
<p class="c_v">Principio ingenti late circumdata ponto</p>
<p class="c_v">Tellus fumificis incendia pascit in antris;</p>
<p class="c_n">920</p><p class="vv">Inde tepent bruma fontes, cerealiaque arva</p>
<p class="c_v">Spargit saepe novis, quas evomit, Aetna favillis.</p>
<p class="c_v">Haec eadem sub speluncis tenuem aera claudit;</p>
<p class="c_v">Inde sonant saepe occultis mugitibus antra.</p>
<p class="c_v">Arida quanquam etiam ac venis sitientibus, amnes</p>
<p class="c_n">925</p><p class="vv">Emittit tamen et dulci rigat arva fluore,</p>
<p class="c_v">Et quamvis largum coelo ruat agmen aquarum,</p>
<p class="c_v">Excipit in sese ac rursus madefacta remittit;</p>
<p class="c_v">Hinc ergo humentes animas fluidumque vaporem</p>
<p class="c_v">Spirat agens, calido aut rursum secat aera fumo.</p>
<p class="c_n">930</p><p class="vv">Nunc halat siccum et crasso de pectore flamen,</p>
<p class="c_v">Aut tenui volucrem suffitu exsuscitat auram;</p>
<p class="c_v">Hinc ille et motu facilisque et viribus acer</p>
<p class="c_v">Spiritus, atque imas habilis penetrare cavernas,</p>
<p class="c_v">Et rursum violentus atroxque erumpere, claustrisque</p>
<p class="c_n">935</p><p class="vv">Inclusus fremit et multus vacua atria versat;</p>
<p class="c_v">Idem etiam in flammas abit et furit igneus atros</p>
<p class="c_v">Intorquens lapides tormento exclusus aheno.</p>
<p class="c_v">Evocat haec genitor rerum sol, excipit aer,</p>
<p class="c_v">Ipsa parens tellus large indefessa ministrat.</p>
<p class="c_n">940</p><p class="vv">Quae tamen e nimiis nunc inde caloribus usta,</p>
<p class="c_v">Hinc nunc, victa gelu et multa durata pruina,</p>
<p class="c_v">Contraxit dubios languenti corpore morbos,</p>
<p class="c_v">Ut neque sit superante anima spirare potestas.</p>
<p class="c_v">Ergo incerta ferens raptim vestigia anhelus</p>
<p class="c_n">945</p><p class="vv">Spiritus incursat nunc huc, nunc percitus illuc,</p>
<p class="c_v">Exploratque aditum insistens et singula tentat,</p>
<p class="c_v">Siqua forte queat victis erumpere claustris.</p>
<p class="c_v">Interea tremit ingentem factura ruinam</p>
<p class="c_v">Terra suis quatiens latas cum moenibus urbes;</p>
<p class="c_n">950</p><p class="vv">Dissiliunt avulsa iugis immania saxa,</p>
<p class="c_v">Procumbunt turres, sternuntur funditus arces,</p>
<p class="c_v">Magnorumque cadunt templa impolluta deorum,</p>
<p class="c_v">Excidium ut magni iam iam timeatur olympi.</p>
<p class="c_v">Hoc etiam, ut magna e parvis cognoscere possis,</p>
<p class="c_n">955</p><p class="vv">Cernere erit, nostro quotiens in pectore sistit</p>
<p class="c_v">Spiritus ac tenuem neque dat neque suscipit auram;</p>
<p class="c_v">Tum velut intercepta anima tremor occupat artus,</p>
<p class="c_v">Pugna intus, micat extremis in partibus horror.</p>
<p class="c_v">Ergo ubi collectis immensum se viribus aurae</p>
<p class="c_n">960</p><p class="vv">Crebrescunt, via fit, ruptisque meatibus efflant;</p>
<p class="c_v">Antra sonant mugitque solum vallesque resultant,</p>
<p class="c_v">Turbatos putei eruptant super hostia fontes.</p>
<p class="c_v">Vanescit paulatim aeger dolor, antra quiescunt,</p>
<p class="c_v">Quique vigor fuit ante, refert se in viscera terrae,</p>
<p class="c_n">965</p><p class="vv">Atque alacres redeunt desueta ad munera venti.</p>
<p class="c_v">Saepe igitur, cum iam multis maduere diebus</p>
<p class="c_v">Arva, natant plenis demersa novalia fossis,</p>
<p class="c_v">Nec pelagus capit avulsis minitantia ripis</p>
<p class="c_v">Flumina; tum sua castra movens sullimis ab Arcto</p>
<p class="c_n">970</p><p class="vv">Nubila de toto Boreas discussit olympo</p>
<p class="c_v">Frigidus, et sociis commisit praelia Cauris.</p>
<p class="c_v">Hic tellus, primum assiduis gravis himbribus et iam</p>
<p class="c_v">Obstrusis venis validarum pondere aquarum,</p>
<p class="c_v">Post, Borea perflante, solo concreta et iniquis</p>
<p class="c_n">975</p><p class="vv">Obsita frigoribus, sese contraxit et horrens</p>
<p class="c_v">Horrentem late duxit per membra rigorem,</p>
<p class="c_v">Unde nequit clausis efflare canalibus auram.</p>
<p class="c_v">Ut quondam infelix valido Campania motu</p>
<p class="c_v">Oppressit miseras ipsis cum civibus urbes,</p>
<p class="c_n">980</p><p class="vv">Cum vatem fessae vix eripuere Camoenae</p>
<p class="c_v">Labenti e thalamo ac tecti minitante ruina.</p>
<p class="c_v">Interdum vacuis tellus male nisa cavernis</p>
<p class="c_v">Finitimisque agitata fretis propter maris aestum</p>
<p class="c_v">Concutitur ventis pugnantibus, effurit intus</p>
<p class="c_n">985</p><p class="vv">Vis ingens, extra prohibet ventusque fretumque;</p>
<p class="c_v">Quod saepe euboico testantur litore Cumae,</p>
<p class="c_v">Et quondam vexata gravi Pelopeia motu.</p>
<p class="c_v">Praeterea saepe occultis fornacibus ignis</p>
<p class="c_v">Aestuat, involvitque globos, siqua potis extra</p>
<p class="c_n">990</p><p class="vv">Rumpere, et imposito luctans sub pondere saevit</p>
<p class="c_v">Improbus, attollitque elato vertice colles;</p>
<p class="c_v">At postquam superas victor pervasit ad oras</p>
<p class="c_v">Spiritus, immistus fumo et caligine densa,</p>
<p class="c_v">Pulveream spargit tremefacta per oppida nubem,</p>
<p class="c_n">995</p><p class="vv">Immundum et cinerem iactat vicina per arva.</p>
<p class="c_v">Aeoliam fama est Lyparen de rupe propinqua</p>
<p class="c_v">Hoc sensisse malum et lucem doluisse negatam;</p>
<p class="c_v">Aenariam quoque (certa manent vestigia) ut olim</p>
<p class="c_v">Idem agit in cineres glomeratus pulvis ad auras;</p>
<p class="c_n">1000</p><p class="vv">Pulvereum queritur spargi Prochyte ardua nimbum,</p>
<p class="c_v">Illa solo fumante, gravi concussa ruina</p>
<p class="c_v">Spargit desertos incendia lata per agros.</p>
<p class="c_v">Pertimuit mare flammigeros devolvier amnes,</p>
<p class="c_v">Incenseum et late scopulos super aera ferri.</p>
<p class="c_n">1005</p><p class="vv">Aestati atque hiemi male creditur, et tamen hudo</p>
<p class="c_v">Vere magis, seu cum pedibus fluit uva sub unctis,</p>
<p class="c_v">Tum saevit furor et bello sese arduus armat.</p>
<p class="c_v">Quin etiam ut natura soli tractusque locorum est,</p>
<p class="c_v">Flumina nunc iter intorquent, nunc alta vorago</p>
<p class="c_n">1010</p><p class="vv">Sorbet hians, nunc sicca fuit quae terra paludem</p>
<p class="c_v">Hausta facit, quae coeruleo circumflua ponto</p>
<p class="c_v">Continet, insiluit pelago quae iuncta manebat;</p>
<p class="c_v">Nunc nutare urbes, nunc et fluitare videmus</p>
<p class="c_v">Undarum in morem, dubio nunc verbere subter</p>
<p class="c_n">1015</p><p class="vv">Quassari, aut sursum sullato pondere ferri,</p>
<p class="c_v">Horrendos nunc clamores ad sidera tolli,</p>
<p class="c_v">Nunc mugire solum, aut animas Acheronte remissas</p>
<p class="c_v">Auribus instrepere, aut equitem resonare sub armis;</p>
<p class="c_v">Sibilat ecce alibi, aut antro fremit aura recluso.</p>
<p class="c_n">1020</p><p class="vv">Vidimus antiquas veteris Dicearchidos arces</p>
<p class="c_v">Assiduam longo motu traxisse ruinam.</p>
<p class="c_v">Bis messor legit spicas bis vinitor uvas.</p>
<p class="c_v">Interea validi quatiebant moenia venti</p>
<p class="c_v">Funditus, atque imo versabant tartara Averno;</p>
<p class="c_n">1025</p><p class="vv">Arebant sitiente solo sata, nec temere ullae</p>
<p class="c_v">Manabant coelo pluviae, tristisque per arva</p>
<p class="c_v">Squalor erat moerorque haerbis morientibus ingens.</p>
<p class="c_v">Non usquam coeli rabies torrentior arsit.</p>
<p class="c_v">At postquam cessit tremor ac solida arva quierunt,</p>
<p class="c_n">1030</p><p class="vv">(Certa fides) terris cessit mare, reddidit agris</p>
<p class="c_v">Neptunnus longo tandem post tempore quod iam</p>
<p class="c_v">Abstulerat prius et victor ditione tenebat:</p>
<p class="c_v">Usqueadeo impellens variat vis. Ergo, age, coelum</p>
<p class="c_v">Inspice, si quando terrestribus aemula signis</p>
<p class="c_n">1035</p><p class="vv">Arma ferant Mars bellipotens et Iupiter Ammon,</p>
<p class="c_v">Iupiter aerias qui fulmine concutit arces.</p>
<p class="c_v">Hi tibi signa dabunt venientis ab aere motus,</p>
<p class="c_v">Quo tellus tremit incluso et gravida antra fatigat.</p>
<p class="c_v">Nec vero aut tenebrae, aut nocturna silentia, cum iam</p>
<p class="c_n">1040</p><p class="vv">Frigore concrescunt terrae et vis humida regnat,</p>
<p class="c_v">Sunt tantum metuenda, aut matutina pruina;</p>
<p class="c_v">Verum etiam mediis in solibus, atque ubi saevit</p>
<p class="c_v">Aestivus calor, et cum spiramenta retundit</p>
<p class="c_v">Sol medius retro et fumos compellit inertes,</p>
<p class="c_n">1045</p><p class="vv">Et tellus tremit, et volucres erumpit in auras</p>
<p class="c_v">Spiritus indignans clauso circum aggere cingi.</p>
<p class="c_v">Ipse vides, quotiens agitatis fluctibus aequor</p>
<p class="c_v">Tollitur et salsa spumant aspergine cautes,</p>
<p class="c_v">Litora tum sinuosa magisque magisque videri</p>
<p class="c_n">1050</p><p class="vv">Curvari et solito maius, postquam alta quierint</p>
<p class="c_v">Aequora ventorumque simul gravis ira repressa est;</p>
<p class="c_v">Tum contra recto tractu maris ora videtur</p>
<p class="c_v">Tendere iter, summae in longum spectantur arenae,</p>
<p class="c_v">Ac nullas agitat sullatus spiritus undas.</p>
<p class="c_n">1055</p><p class="vv">Hic terras quatit inclusus, maria intima versat</p>
<p class="c_v">Exagitans, verritque auras; hic impete vasto</p>
<p class="c_v">Discindit nubes, explosaque fulmina torquet</p>
<p class="c_v">Cum tonitru, et rapidis illuminat aera flammis.</p>
<p class="c_v">Hoc igitur cessante, aer silet undique, ut illum</p>
<p class="c_n">1060</p><p class="vv">Dividat aequali interdum nubecula tractu,</p>
<p class="c_v">Tempore quo inclusus specubus longe aestuat intus</p>
<p class="c_v">Halitus arescens et humum quatit improbus, unde</p>
<p class="c_v">Tellus intremit et vacuis sonat icta cavernis.</p>
<p class="c_v">Sed tamen et persaepe cavis furit abditus antris</p>
<p class="c_n">1065</p><p class="vv">Infremitans, quando aereo se tramite contra</p>
<p class="c_v">Ventus agit vetat atque imis erumpere claustris;</p>
<p class="c_v">Tantum adeo variant et vis et causa movendi.</p>
<p class="c_v">Spirat ad Ansancti vallem specus; hinc procul et grex</p>
<p class="c_v">Et pastor divertit iter, procul evolat ales,</p>
<p class="c_n">1070</p><p class="vv">Incidat in saevam pennis ne lapsa mephitim</p>
<p class="c_v">Et cadat infelix subita exanimata ruina.</p>
<p class="c_v">Spiramenta soli quondam tremor ille reclusit,</p>
<p class="c_v">Exhalat vis unde nocens per viscera terrae</p>
<p class="c_v">Conflictata diu tetroque infecta veneno.</p>
<p class="c_n">1075</p><p class="vv">Hinc necat afflatu misero sternitque animantes</p>
<p class="c_v">Saeva lues procul acta Erebo stygiisque cavernis.</p>
<p class="c_v">An non Harporum in campis, garganide terra,</p>
<p class="c_v">Quaque celer dubiis ripas secat Aufidus undis,</p>
<p class="c_v">Effossa tellure vapor cerealibus horreis</p>
<p class="c_n">1080</p><p class="vv">Inclusus subito exanimat, nec ut aera divum</p>
<p class="c_v">Accipiat, reddatve infossi exhaustor acervi?</p>
<p class="c_v">Usqueadeo inclusas pestes dira occupat auras.</p>
<p class="c_v">Nunc, age, siquando aetherio delapsa ab olympo,</p>
<p class="c_v">Iris, ades, vatisque oculis permitte videndam,</p>
<p class="c_n">1085</p><p class="vv">Dum genus et certos memorem quibus orta parentes;</p>
<p class="c_v">Nam te vel natale decus, vel sanguinis auctor</p>
<p class="c_v">Nobilitant, tu forma inter pulcherrima nymphas</p>
<p class="c_v">Spectanda et coelo et Musis celebranda canoris.</p>
<p class="c_v">Pastorem fama est Phoebum peneida ad undam</p>
<p class="c_n">1090</p><p class="vv">Incassum post absumptos in virgine fletus,</p>
<p class="c_v">Post deploratos totiens in cortice amores,</p>
<p class="c_v">Invitum ad superos ac munera nota redisse</p>
<p class="c_v">Solantem casus cithara ac testudine eburna;</p>
<p class="c_v">Paulatim irrepsisse novam sub pectore flammam</p>
<p class="c_n">1095</p><p class="vv">Virginis Aeriae, solam quam Iuno ministris</p>
<p class="c_v">Praetulerat fidam thalamis gratisque sodalem</p>
<p class="c_v">Alloquiis, cui cura omnis quoque credita herilis;</p>
<p class="c_v">Tentanti in thalamos aditum insidiasque paranti</p>
<p class="c_v">Et reperisse viam casum, et docuisse repertam.</p>
<p class="c_n">1100</p><p class="vv">Oceano forte in magno sub Tethyos antra</p>
<p class="c_v">Iuno aberat, ducens laetam per pocula lucem;</p>
<p class="c_v">Aeria e thalamis ut erat lascivior annis</p>
<p class="c_v">Prodierat procul emotas spatiata per auras.</p>
<p class="c_v">Prosilit e specula iuvenis, timidamque repente</p>
<p class="c_n">1105</p><p class="vv">Occupat amplexu; tum, ne quis cernere posset,</p>
<p class="c_v">Nube cava involvit; mox, ad sua gaudia versus,</p>
<p class="c_v">Optatis fruitur thalamis gravidamque relinquit.</p>
<p class="c_v">Illa uterum celans nono post mense gravatum</p>
<p class="c_v">Ponit honus; fratri praesto Lucina petenti</p>
<p class="c_n">1110</p><p class="vv">Affuit, excepit neptem gremioque levatam</p>
<p class="c_v">Nubibus Aeriae prolem commendat alendam.</p>
<p class="c_v">Ut crevit forma praestans et corpore nympha,</p>
<p class="c_v">Visaque digna deo proles, dum Iupiter illam</p>
<p class="c_v">Factus avus fovit gremio, miratus et ora</p>
<p class="c_n">1115</p><p class="vv">Et crines flavos et lumina digna parente</p>
<p class="c_v">Et pharetram et quod, quem pater illi tradidit, arcum</p>
<p class="c_v">Lunabat, capita ut simul accurvata coirent,</p>
<p class="c_v">Solis ad occasus ut spicula solis ab ortu</p>
<p class="c_v">Mittat, ab occasu facile ut iaculetur ad ortum</p>
<p class="c_n">1120</p><p class="vv">Neptis avo digna, simul et patre digna virago.</p>
<p class="c_v">Iupiter ob meritum speculo donavit, ubi omnem</p>
<p class="c_v">Aera prospiceret, terras pontumque videret,</p>
<p class="c_v">Quo foret et nymphis etiam spectabilis ipsis.</p>
<p class="c_v">Nate, igitur siquando sedens aestate sub altis</p>
<p class="c_n">1125</p><p class="vv">Porticibus, forte aut nemorum viridante sub umbra</p>
<p class="c_v">Auratum admoris labris sitientibus amnem,</p>
<p class="c_v">Ne pigeat, simul ac gelidum cratera liquorem</p>
<p class="c_v">Hauseris, ardentem ad solem atque ad lampada Phoebi</p>
<p class="c_v">Sistere, post altam tua lumina ferre sub umbram;</p>
<p class="c_n">1130</p><p class="vv">Illicet aspicies solem laquearibus ipsis</p>
<p class="c_v">Fornicibus sive in mediis altave columna</p>
<p class="c_v">Fulgere, oppositam radius dum flectit in oram</p>
<p class="c_v">Lubricus effusoque super loca lumine lambit.</p>
<p class="c_v">Haud aliter, levi in nube coeloque quieto</p>
<p class="c_n">1135</p><p class="vv">Obliquus cum se radiorum impegerit ardor</p>
<p class="c_v">Nubila per, conversa acies in fronte resultat;</p>
<p class="c_v">Flectuntur retro radii, fit protinus arcus</p>
<p class="c_v">Ille quidem varios ducens e nube colores.</p>
<p class="c_v">Ut viridi quotiens ligno color haeserit ignis,</p>
<p class="c_n">1140</p><p class="vv">Flamma rubet madida referens a matre virorem,</p>
<p class="c_v">Forsitan et, cum nube cava se ostentat imago,</p>
<p class="c_v">Coeruleum videas, qui non est ipse, colorem.</p>
<p class="c_v">Ac memini, dum castra sequor mavortiaque arma,</p>
<p class="c_v">Qua praeceps sese tiburna rupe volutus</p>
<p class="c_n">1145</p><p class="vv">Fert Anio multaque cadens aspergine sudat,</p>
<p class="c_v">Fumosa fulgere super conspergine claram</p>
<p class="c_v">Irin et aurato iacientem spicula cornu.</p>
<p class="c_v">Et iam sol medium clarus peragrabat olympum;</p>
<p class="c_v">Mox, ubi sidereis nox fusca supervenit alis,</p>
<p class="c_n">1150</p><p class="vv">Improvisi adsunt Austris madidantibus himbres,</p>
<p class="c_v">Liquitur in latices coelum, lutulentus et antro</p>
<p class="c_v">Prosilit, ac ripis Anio caput extulit altis</p>
<p class="c_v">Indignans, liquidos rapidis torrentibus amnes</p>
<p class="c_v">Foedari et moestas arceri a fonte Napaeas.</p>
<p class="c_n">1155</p><p class="vv">Nec flavescentem aspiciens miraberis arcum</p>
<p class="c_v">Puniceo viridem si addas; rarescit uterque</p>
<p class="c_v">Nam simul, et flavum miscent utrinque colorem.</p>
<p class="c_v">Nec vero cum sol medium lustrabit olympum</p>
<p class="c_v">(Urit enim fervetque adeo, ut, quae densa, relaxet),</p>
<p class="c_n">1160</p><p class="vv">Thaumantis natam aspicies, quanquam horrida, quando</p>
<p class="c_v">Bruma riget, mediis liceat vidisse diebus.</p>
<p class="c_v">Ergo cum adveniet simul et cum deciderit sol,</p>
<p class="c_v">Iris ab adverso capiet data signa parente,</p>
<p class="c_v">Luce quidem; quanquam in tenebris, sub nocte maligna,</p>
<p class="c_n">1165</p><p class="vv">Aurea cum pleno radiat Latonia vultu,</p>
<p class="c_v">Tum quoque curvato meditatur spicula cornu.</p>
<p class="c_v">Et quoniam obliquum ad solem adversumque parentem</p>
<p class="c_v">Apparet longe oppositis in partibus iris,</p>
<p class="c_v">Iccirco non in gyrum, non cogit in orbem</p>
<p class="c_n">1170</p><p class="vv">Sese audax, neque enim est ipsi circumdata soli,</p>
<p class="c_v">Unde referre queat speciem toto ore rotundam.</p>
<p class="c_v">Saepe etiam duplicem in tenebris est cernere lunam,</p>
<p class="c_v">Nube novam referente alia sub imagine formam.</p>
<p class="c_v">Ipsa sua speculum dextra tenet, et videt ora</p>
<p class="c_n">1175</p><p class="vv">Altera nympha sua, et quibus haec quoque lumina cernit,</p>
<p class="c_v">Una quidem facies, speculo referente secundam.</p>
<p class="c_v">Ergo et in aeria talem se nube figura</p>
<p class="c_v">Ingeminata refert, speculi se margine qualem</p>
<p class="c_v">Nympha super, vitrea et similem se reddit in umbra.</p>
<p class="c_n">1180</p><p class="vv">Sed neque cum solem aut ipsum, solisve sororem</p>
<p class="c_v">Aut rutila circum, aut atra caligine cingi</p>
<p class="c_v">Prospicies, alium credas duxisse colorem;</p>
<p class="c_v">Nam vapor in causa est, qui, cum fulgentibus astris</p>
<p class="c_v">Offundit sese obtundens radiantia tela,</p>
<p class="c_n">1185</p><p class="vv">Inficit hic nostros infecto lumine sensus,</p>
<p class="c_v">Frustraturque oculos falsa sub imagine captos</p>
<p class="c_v">Luna magis, luna hamatis minus apta sagittis.</p>
<p class="c_v">Tu tamen, offusa quotiens caligine cernes</p>
<p class="c_v">Paulatim elabi et claro mox lumine ferri,</p>
<p class="c_n">1190</p><p class="vv">Tranquillam licet exspectes noctemque diemque.</p>
<p class="c_v">Sin multis simul effundent se partibus ipsae</p>
<p class="c_v">Collectae in gyrum nubes (nulla est mora) venti</p>
<p class="c_v">Diversis simul erumpent de partibus, ut iam</p>
<p class="c_v">Involvant coelumque simul terrasque fretumque,</p>
<p class="c_n">1195</p><p class="vv">Vix adeo ut stabulis sint tuta armenta sub ipsis.</p>
<p class="c_v">Semper enim, qua diffracto vapor evolat orbe,</p>
<p class="c_v">Illa parte ruent populantes nubila venti.</p>
<p class="c_v">Quin etiam qua se incandens nocte extulit ignis,</p>
<p class="c_v">Ille quidem claro signans liquidum aera tractu,</p>
<p class="c_n">1200</p><p class="vv">Inde ruet portis quamprimum ventus apertis.</p>
<p class="c_v">Ergo, et cum excussit rapidus sol omnia late,</p>
<p class="c_v">Et cum victa gelu glacie et concreta malignum</p>
<p class="c_v">Horrescit tellus frigus, tunc aequora longe</p>
<p class="c_v">Pacem agitant, nulli versant super aera venti,</p>
<p class="c_n">1205</p><p class="vv">Ac tranquilla quies pacato regnat in orbe.</p>
<p class="c_v">Ast, ubi se nebulae tollunt, indensat et auras</p>
<p class="c_v">Caligo fumosa agitans, hic aggere rupto</p>
<p class="c_v">Spiritus ad superas sensim sese exerit oras,</p>
<p class="c_v">Moxque ruit portis emissus ventus apertis.</p>
<p class="c_n">1210</p><p class="vv">Ipsa etenim ventos tellus alit, eque refuso</p>
<p class="c_v">Emittit foecunda sinu: sol hos pater actis</p>
<p class="c_v">Educit radiis, perque aera trudit apertum.</p>
<p class="c_v">Illi iter intendunt cursu, passimque vagando</p>
<p class="c_v">Concipiunt vires, collectaque robora firmant,</p>
<p class="c_n">1215</p><p class="vv">Donec vel coelo irati dominentur et undis,</p>
<p class="c_v">Et quatiant validas inimicis flatibus arces.</p>
<p class="c_v">Haud aliter quam, cum liquidis caput extulit antris</p>
<p class="c_v">Eridanus, molem ingentem rapit undique aquarum</p>
<p class="c_v">Progrediens, fervetque vagus per adorea culta,</p>
<p class="c_n">1220</p><p class="vv">Huc illuc sinuosa agitans secum agmina volvit,</p>
<p class="c_v">Rumpit et in pontum superatis fluctibus audax.</p>
<p class="c_v">Ventorum quoque certa dabunt tibi signa cometae,</p>
<p class="c_v">Illi etiam belli motus feraque arma minantur,</p>
<p class="c_v">Magnorum et clades populorum et funera regum;</p>
<p class="c_n">1225</p><p class="vv">Ut, cum seu coeli occasum, seu solis ad ortum</p>
<p class="c_v">Extulerint caput infelix et crine minaci,</p>
<p class="c_v">(Horrendum) late implerint terroribus urbes.</p>
<p class="c_v">Si steterint certoque loco vestigia figent,</p>
<p class="c_v">Finitimi bello invadent, civiliaque arma</p>
<p class="c_n">1230</p><p class="vv">Foedabunt socias cognato sanguine dextras;</p>
<p class="c_v">Sin ortum tendent versus, peregrina moveri</p>
<p class="c_v">Bella scias, hostemque externis affore ab oris.</p>
<p class="c_v">Tu vero, quod decernit mavortius ignis</p>
<p class="c_v">Infelix coeli sidus, quod nuntius arcas,</p>
<p class="c_n">1235</p><p class="vv">Hoc dirum imprimis statues signare cometen.</p>
<p class="c_v">Ipsi etiam tibi signa dabunt manifesta colores.</p>
<p class="c_v">Halitus ille autem aestivam sullatus in oram,</p>
<p class="c_v">Mole ingens, tractu longusque et plurimus ipso,</p>
<p class="c_v">Multa etiam fomenta ferens, concepit ubi ignes,</p>
<p class="c_n">1240</p><p class="vv">Flammatos ignes et late incendia serpunt,</p>
<p class="c_v">Fit coma quae rutilum spargat de vertice crinem</p>
<p class="c_v">Et longo fumosa trahat vestigia passu;</p>
<p class="c_v">Sed solem solisque viam declinat, ad Arcton</p>
<p class="c_v">Saepe iter intendens, celeri nunc concitus axe,</p>
<p class="c_n">1245</p><p class="vv">Nunc lento temone premens tardantia lora.</p>
<p class="c_v">Nam memini, quondam icario de sidere lapsum</p>
<p class="c_v">Squalentem praeferre comam, tardoque meatu</p>
<p class="c_v">Flectere sub gelidum Boreae penetrabilis orbem;</p>
<p class="c_v">Hinc rursum praeferre caput cursuque secundo</p>
<p class="c_n">1250</p><p class="vv">Vertere in occasum ac laxis insistere habenis</p>
<p class="c_v">Donec agenorei sensit fera cornua Tauri.</p>
<p class="c_v">Ergo inter sese adversis concurrere signis</p>
<p class="c_v">Hinc Turcas, illinc Parthorum examina vidit</p>
<p class="c_v">Euphrates belli medius; caput extulit alveo</p>
<p class="c_n">1255</p><p class="vv">Armorum sonitu excitus mavortius Ister.</p>
<p class="c_v">Vix nunquam maiore alias in praelia ventum est</p>
<p class="c_v">Mole virum; lati manarunt sanguine campi,</p>
<p class="c_v">Horruit oceanus, dum tot procul amne cruento</p>
<p class="c_v">Versat Rhenus agens simul arma virosque ducesque;</p>
<p class="c_n">1260</p><p class="vv">Cognatos enses atque impia comminus arma</p>
<p class="c_v">Sustulit assuetis gaudens Hispania bellis,</p>
<p class="c_v">Obstupuit gemuitque simul maurisia Calpe</p>
<p class="c_v">Ingentes velorum alas crepitantiaque arma</p>
<p class="c_v">Oceano et freta lata citis spumantia remis,</p>
<p class="c_n">1265</p><p class="vv">Mox tingitanis saevire incendia tectis,</p>
<p class="c_v">Atque amnes tabo squalere et sanguine campos.</p>
<p class="c_v">Non alias venti pelago incubuere tumenti</p>
<p class="c_v">Maiores, non aeolii rex carceris unquam</p>
<p class="c_v">Saevius infremuit ruptoque immugiit antro.</p>
<p class="c_n">1270</p><p class="vv">Delituit ripis imo et caput abdidit alveo</p>
<p class="c_v">Undarum pater Eridanus, sitientibus amnes</p>
<p class="c_v">Excessere antris; moestae et sine numine nymphae</p>
<p class="c_v">Fuderunt nullus terra arescente liquores.</p>
<p class="c_v">Interea nullus coelo demittitur himber,</p>
<p class="c_n">1275</p><p class="vv">Arescunt haerbae passim sitientibus arvis,</p>
<p class="c_v">Pratorum perit omnis honos, nemora alta laborant</p>
<p class="c_v">Aestibus, invitoque cadunt e stipite frondes,</p>
<p class="c_v">In dirum transit cinerem de gramine cespes;</p>
<p class="c_v">Vota Iovem non ulla movent ingrata, nec ullum</p>
<p class="c_n">1280</p><p class="vv">Incensis aris meritum sensusve malorum,</p>
<p class="c_v">Languentes impune cadunt cum matribus hedi,</p>
<p class="c_v">Exanimesque iacent passim cum matribus agni,</p>
<p class="c_v">Infelix animam convulso in cespite linquit</p>
<p class="c_v">Taurus et ingentem ipse cadens dat mole ruinam,</p>
<p class="c_n">1285</p><p class="vv">Nec bellator equus non sicco in margine fontis</p>
<p class="c_v">Moeret et assuetis moriens caput abdit arenis;</p>
<p class="c_v">Strata dolent armenta boumque armentaque equorum.</p>
<p class="c_v">Exitio sitis est etiam pastoribus, ut iam</p>
<p class="c_v">Emigret calabris procul armentarius agris</p>
<p class="c_n">1290</p><p class="vv">Aeger, agens parvos aegra cum coniuge natos.</p>
<p class="c_v">Usqueadeo infandam in rabiem fera saevit Erinnys,</p>
<p class="c_v">Et dirus quatit in terras iacula aspra cometes.</p>
<p class="c_v">Nate, etiam siquando oculos ad sidera tollens</p>
<p class="c_v">Albentem coeli tractum mirabere, forsan</p>
<p class="c_n">1295</p><p class="vv">Addubites quae causa viam signaverit, an sit</p>
<p class="c_v">Halitus idem auctor, longo quem tramite ductum</p>
<p class="c_v">Stellarum densus circum se complicat ordo;</p>
<p class="c_v">Quippe vagus solem fugiens torrentiaque astra</p>
<p class="c_v">In laevum dextrumque latus declinat, et ipsa</p>
<p class="c_n">1300</p><p class="vv">Raptatus circum coeli vertigine candet,</p>
<p class="c_v">Sideribus late sparsus, pallentiaque ora</p>
<p class="c_v">Stellarum atque amnes lactis sub imagine praefert.</p>
<p class="c_v">Nanque acies obtusa, et non penetrabile lumen,</p>
<p class="c_v">Et series numerosa, minutaque corpora parvis</p>
<p class="c_n">1305</p><p class="vv">In spatiis versata procul candere videntur,</p>
<p class="c_v">Dum nequeunt radios iaculari et stringere flammam,</p>
<p class="c_v">Candet et a multa caligine consitus aer,</p>
<p class="c_v">Hinc illinc agitata et lactea constat imago.</p>
<p class="c_v">Nec tibi non fera sunt saevorum nota Gigantum</p>
<p class="c_n">1310</p><p class="vv">Praelia, non phlegraea phalanx superumque labores</p>
<p class="c_v">Intentansque deum excidium briareius ensis.</p>
<p class="c_v">Ergo illi simul ingentes involvere montes</p>
<p class="c_v">A Boreaque Austroque, ingens simul ardor utrinque,</p>
<p class="c_v">Utrinque et metus ingens exitiumque paratum.</p>
<p class="c_n">1315</p><p class="vv">Terra novum auxilium natis tulit: excitat antris</p>
<p class="c_v">Nigrantisque globos fumorum et sidera foedat</p>
<p class="c_v">Pulveribus, tetra offendens caligine divum</p>
<p class="c_v">Attonitas acies atque arma micantia frustra.</p>
<p class="c_v">Cedebat rerum genitor, cedebat et ipse</p>
<p class="c_n">1320</p><p class="vv">Bellipotens Mavors, frustra Latonia tendit</p>
<p class="c_v">Dictaeos arcus; nigrantem ex axe Booten</p>
<p class="c_v">Excussat caligo, haurit globus Oriona</p>
<p class="c_v">Pulvereus caecum capulo dum sustulit ensem.</p>
<p class="c_v">Ecce autem flammis et luce coruscus heoa</p>
<p class="c_n">1325</p><p class="vv">Phoebus adest; Phoebum sensit nox. Illicet ipse</p>
<p class="c_v">Restituitque aciem, et dextra laevaque coegit</p>
<p class="c_v">Cedere fumificum discusso pulvere nimbum.</p>
<p class="c_v">Ergo ubi laurigeris victoria constitit alis</p>
<p class="c_v">Et coelo pax nota redit, monumenta quod essent</p>
<p class="c_n">1330</p><p class="vv">Antiquae pugnae, volucres subsidere fumos</p>
<p class="c_v">Et statuit pater et solio sic iussit ab alto.</p>
<p class="c_v">Atque hinc pulvereus manet inter sidera limes,</p>
<p class="c_v">Qua victor pepulit flammato turbine Phoebus.</p>
<p class="c_v">Nec vero naturae omnis vis cognita, quando</p>
<p class="c_n">1335</p><p class="vv">Multa latent; tamen et causas scitamur, et unde</p>
<p class="c_v">Proveniant. Candorque viae limesque per astra</p>
<p class="c_v">Fusus in incerto est; nebulas in sidere Cancri</p>
<p class="c_v">Anne eadem caligo, eadem quoque causa notarit,</p>
<p class="c_v">Hoc quoque in incerto est; nam plura subesse videntur,</p>
<p class="c_n">1340</p><p class="vv">Quae certent ratione eadem, aut adversa repugnent,</p>
<p class="c_v">Lactea cur niveo canescat semita tractu,</p>
<p class="c_v">Cur nebulosa cavo pallescunt sidera vultu.</p>
<p class="c_v">Hinc ego digrediens fontes te, nate, docebo,</p>
<p class="c_v">Et cur perpetuis decurrant flumina venis;</p>
<p class="c_n">1345</p><p class="vv">Extremus labor et vigilatae ad lumina noctes:</p>
<p class="c_v">Tu mea dicta, puer, memori nunc accipe corde.</p>
<p class="c_v">Spiritus hic (Graii fecerunt aera nomen),</p>
<p class="c_v">Qui terras pontumque levi circumtegit umbra</p>
<p class="c_v">Et penetrat rimosa means in viscera terrae,</p>
<p class="c_n">1350</p><p class="vv">(Certa fides) facile humentem permanat in undam</p>
<p class="c_v">In liquidumque coit contracto frigore rorem;</p>
<p class="c_v">Mox abit in latices et ripis plenior errat,</p>
<p class="c_v">Et magno labens intrat cum murmure pontum,</p>
<p class="c_v">Armatus etiam raptans ad litora classes.</p>
<p class="c_n">1355</p><p class="vv">Ipse vides saepe in foribus sudantia saxa,</p>
<p class="c_v">Et guttas de marmoreis stillare columnis</p>
<p class="c_v">(Nanque aer circumfusus dum frigora sentit</p>
<p class="c_v">Paulatim sese cogit, mox defluit humor</p>
<p class="c_v">Ille quidem sicco ducens e marmore guttas);</p>
<p class="c_n">1360</p><p class="vv">Speluncis quoque de gelidis manare liquorem</p>
<p class="c_v">Continuum, unde fluunt crepitanti murmure rivi.</p>
<p class="c_v">Si Rhenum Rhodanumque videns magnumque Garumnam,</p>
<p class="c_v">Aut Hebrum Eridanumve, aut clari nominis Istrum,</p>
<p class="c_v">Aut qui per latos populos mare pervenit Indus,</p>
<p class="c_n">1365</p><p class="vv">Aut septengemini rumpunt qua flumina Nili,</p>
<p class="c_v">Perscrutere ortum et fontis sacra antra reclusi,</p>
<p class="c_v">(Non dubium) invenies summis e montibus illos</p>
<p class="c_v">Delabi, genus et gelidis deducere ab antris.</p>
<p class="c_v">Nanque aer terrae immistus molemque sub ipsam</p>
<p class="c_n">1370</p><p class="vv">Inclusus, montana rigens ut frigora sensit,</p>
<p class="c_v">In stillas abit et longo fluit agmine multus,</p>
<p class="c_v">Desuper ima petens, donec iam viribus auctis</p>
<p class="c_v">Erumpit vallo atque in campos turgidus exit.</p>
<p class="c_v">Multum etiam stillante solo nivibusque liquatis</p>
<p class="c_n">1375</p><p class="vv">Auxilium accedit venis tellure sub ipsa,</p>
<p class="c_v">Multum etiam nebulosa iugis immanibus aura,</p>
<p class="c_v">Tabescens coelo gelido cum stringitur humor,</p>
<p class="c_v">Unde sibi occulti sumunt alimenta meatus.</p>
<p class="c_v">Nec vero, quamvis solido stet robore tellus</p>
<p class="c_n">1380</p><p class="vv">Mole sua gravis et denso se robore firmet,</p>
<p class="c_v">Non vastis intus specubus patet atque hiat alte</p>
<p class="c_v">Immensum ductis abrupta sede cavernis;</p>
<p class="c_v">E quibus aut Euri sparsim funduntur anhelis</p>
<p class="c_v">Faucibus hadriacosque attollunt flatibus aestus</p>
<p class="c_n">1385</p><p class="vv">Et stragem dant arboribus tectisque ruinam,</p>
<p class="c_v">Aut amnes subter lapsi de montibus altis</p>
<p class="c_v">Erumpunt cursu rapido et solida aequora findunt.</p>
<p class="c_v">Quippe aer antro inclusus lentescit in undam</p>
<p class="c_v">Frigida sub loca, et aeternum fluit abditus humor</p>
<p class="c_n">1390</p><p class="vv">Aeterno de fonte liquens. Hinc caspia claustris</p>
<p class="c_v">Antra tot accipiunt fontes, tot flumina, mox quae</p>
<p class="c_v">Rursum diversis emergunt partibus orbis,</p>
<p class="c_v">In mare seu tacitis delapsa meatibus intrant;</p>
<p class="c_v">Quin et qua herculei rident sata lata Tarenti,</p>
<p class="c_n">1395</p><p class="vv">Qui piger humectat flaventia culta Galesus</p>
<p class="c_v">Saxa subit tacitusque cavo se condit in antro;</p>
<p class="c_v">Condit et in latebris Nilus, post liber apertis</p>
<p class="c_v">Insultat campis septeno et gurgite fertur,</p>
<p class="c_v">Felix fruge nova foecundisque huber aristis.</p>
<p class="c_n">1400</p><p class="vv">Est praecutinis in montibus horrida cautes,</p>
<p class="c_v">(Indigenae vocitant Cornu) de vertice cuius</p>
<p class="c_v">Manat aquae gelidus per saxa rigentia torrens.</p>
<p class="c_v">Hunc non antra cavi montis, non humida vallis</p>
<p class="c_v">Eruptat, non vis superas impellit ad oras;</p>
<p class="c_n">1405</p><p class="vv">Verum aer ripae admotus circumque supraque</p>
<p class="c_v">Rimosoque latens sub fomite sudat, ut ipsum</p>
<p class="c_v">Frigus et algentem sensit per membra rigorem,</p>
<p class="c_v">Stillatimque cadit fluitans cursumque secundat.</p>
<p class="c_v">Ergo et perpetuus tenor est stillantibus undis,</p>
<p class="c_n">1410</p><p class="vv">Perpetuique fluunt fontes et flumina et amnes,</p>
<p class="c_v">Perpetuum quoniam servat natura tenorem</p>
<p class="c_v">Aeris, aeriam sese vertentis in undam.</p>
<p class="c_v">Nec vero faciles nymphae, quis flumina cordi</p>
<p class="c_v">Et sacri fontes atque antra liquentia rivis,</p>
<p class="c_n">1415</p><p class="vv">Non ipsae dulcis latices, non larga ministrant</p>
<p class="c_v">Pocula, non gratas longe sitientibus undas.</p>
<p class="c_v">Ergo nudatis pedibusque et pectore nudo</p>
<p class="c_v">Coeruleae per stagna agitant liquentia nymphae,</p>
<p class="c_v">Alternisque implent undantes roribus urnas,</p>
<p class="c_n">1420</p><p class="vv">Alternis simul effundunt: tum murmure magno</p>
<p class="c_v">It praeceps per saxa sonans spumantia rivus,</p>
<p class="c_v">Mox crescens findit tacito plana aequora cursu.</p>
<p class="c_v">Nunc fessae laetas ducunt per prata choreas</p>
<p class="c_v">Arboribus tectae ac circumvariantibus umbris,</p>
<p class="c_n">1425</p><p class="vv">Nunc tenues mulcent gratis concentibus auras,</p>
<p class="c_v">Aut amne in medio ludunt, vitreisque sub undis</p>
<p class="c_v">Lascivae alternant agiles per brachia motus,</p>
<p class="c_v">Lubricaque intorquent niveis vestigia plantis.</p>
<p class="c_v">Enatat haec levesque manus et brachia monstrat,</p>
<p class="c_n">1430</p><p class="vv">Aut tenerum latus, aut molles cum poplite suras;</p>
<p class="c_v">Desilit illa petens imum, splendetque sub undis</p>
<p class="c_v">Marmoreum foemur et cervix argentea et illae</p>
<p class="c_v">Deducunt coelo divos quae ad furta papillae;</p>
<p class="c_v">Mox resilit flavumque caput nigrantiaque effert</p>
<p class="c_n">1435</p><p class="vv">Lumina, tum niveo quae purpura fulget in ore.</p>
<p class="c_v">Hic aliquis cannosa latens post flumina pastor,</p>
<p class="c_v">Agrestis deus et Satyrorum e stirpe procaci,</p>
<p class="c_v">Concepit postquam ardentem sub pectore flammam,</p>
<p class="c_v">Huc illuc oculos agit et suspiria ducit,</p>
<p class="c_n">1440</p><p class="vv">Insertatque caput cannis, refugitque videri,</p>
<p class="c_v">Dumque videt, frigetque simul fervetque, cupitque,</p>
<p class="c_v">Desperatque, audetque, feroxque libidine in undas</p>
<p class="c_v">Desilit, atque cadens sonitum dedit. At chorus antrum</p>
<p class="c_v">Attonitus petit et latebris sese abdit opertis:</p>
<p class="c_n">1445</p><p class="vv">Ipse deus vano frustratur gaudia tactu.</p>
<p class="c_v">Nec sapor, aut color ullus aquis fluvialibus. Ipsae</p>
<p class="c_v">Tellure hos de matre trahunt; hinc saepe venenum,</p>
<p class="c_v">Saepe salus: adeo variat tellusque solumque.</p>
<p class="c_v">Terra salutiferas vires, eadem ipsa nocentes</p>
<p class="c_n">1450</p><p class="vv">Praebet aquis, succoque suo prodestque nocetque.</p>
<p class="c_v">Terra eadem argento large foecunda, sed aer</p>
<p class="c_v">Huber aquis, Nereique novas hinc sufficit undas,</p>
<p class="c_v">Praecipue tamen arctoo sub cardine, qua se</p>
<p class="c_v">Vis ingens cohibet, quaque et sol languidus errat</p>
<p class="c_n">1455</p><p class="vv">Defessus spatiis obliquo et tractus ab orbe.</p>
<p class="c_v">Inde perennis aquae manat fluor, oceanusque</p>
<p class="c_v">Aestuat, arctooque fluunt e cardine rivi.</p>
<p class="c_v">Baiano sed ne fumare in litore thermas</p>
<p class="c_v">Mirere, aut liquidis fluitare incendia venis;</p>
<p class="c_n">1460</p><p class="vv">Vulcani fora sulfureis incensa caminis</p>
<p class="c_v">Ipsa monent, late multum tellure sub ima</p>
<p class="c_v">Debacchari ignem camposque exurere opertos.</p>
<p class="c_v">Inde fluit calidum referens ex igne vaporem</p>
<p class="c_v">Unda fugax, tectis fervent et balnea flammis.</p>
<p class="c_n">1465</p><p class="vv">Hinc etiam salsum fontes traxere saporem,</p>
<p class="c_v">Et laticem longe ingratus infecit amaror</p>
<p class="c_v">Tellure incocta exsudans cinerique maligno,</p>
<p class="c_v">Quem liquit quondam accensis fornacibus ignis,</p>
<p class="c_v">Post aevo extinctus longo monumenta relinquit</p>
<p class="c_n">1470</p><p class="vv">Exustum cinerem et cocto sola subdita saxo.</p>
<p class="c_v">Hinc alibi exhaustos antris putealibus amnes</p>
<p class="c_v">Vulcano fervente coquunt, dum crassior humor</p>
<p class="c_v">Stringitur, inque salem tepidae cessere lacunae,</p>
<p class="c_v">Ast alibi in lapidem transit liquor; usque adeo vis</p>
<p class="c_n">1475</p><p class="vv">Telluris variat. Videas lapidescere Sarni</p>
<p class="c_v">Coeruleo sub fonte alnum filicisque maniplos</p>
<p class="c_v">Et paleae intortos lento cum vimine culmos.</p>
<p class="c_v">Decurrit tenui labens aspergine rivus</p>
<p class="c_v">Rupe venafrana, fessus quem saepe viator</p>
<p class="c_n">1480</p><p class="vv">Incusat gelidos raptim occuluisse liquores;</p>
<p class="c_v">Saepe repentinos fracto de monte tumultus</p>
<p class="c_v">Erumpentis aquae timuit sub vomere taurus.</p>
<p class="c_v">Ipsa sua nunc dives opes natura profundit,</p>
<p class="c_v">Nunc retrahit defessa manum seque ipsa remittit;</p>
<p class="c_n">1485</p><p class="vv">Hic lactis fluitare amnen sua ad hubera mater</p>
<p class="c_v">Laetatur, dolet hic omnem obriguisse liquorem.</p>
<p class="c_v">Materiam saepe ingenio instrumenta vel arti</p>
<p class="c_v">Deficere, ipse operis prudens dolet auctor et actor.</p>
<p class="c_v">Nunc ergo ingentisque animos viresque valentis</p>
<p class="c_n">1490</p><p class="vv">Prae se fert natura opibusque et robore pollens,</p>
<p class="c_v">Nunc inculta situ longaque effeta senecta</p>
<p class="c_v">Languescit propriumque negat retinere vigorem;</p>
<p class="c_v">Dum reparat vires renovataque robora firmat,</p>
<p class="c_v">Ipsa suos tunc plena sinus uterumque relaxat,</p>
<p class="c_n">1495</p><p class="vv">Quique vigor fuit ante, refert se ad munera nota.</p>
<p class="c_v">Nec vero casusque inopes cessantiaque arma</p>
<p class="c_v">Naturae, nec rursus opes luxumque fluentem</p>
<p class="c_v">Non hominum, non alituum genus et pecus et grex</p>
<p class="c_v">Squamigerum sensere, grave et doluere ruina;</p>
<p class="c_n">1500</p><p class="vv">Hinc etenim miseranda lues mortalibus, hinc et</p>
<p class="c_v">Dira fames saevitque malum per vulnus utrunque.</p>
<p class="c_v">Ammonem fama est mediis sub noctibus altum</p>
<p class="c_v">Fervere et in mediis rursum frigere diebus;</p>
<p class="c_v">Causa quidem vel certa subest, nam frigora noctis</p>
<p class="c_n">1505</p><p class="vv">Intus alunt ignes nocte et vapor aestuat intus,</p>
<p class="c_v">Unde fluunt calidi noctis per tempora rivi;</p>
<p class="c_v">Luce autem, cum sol terras populatur et ardens</p>
<p class="c_v">Exhalat vis, tum venae recreantur hiantes,</p>
<p class="c_v">Unde redit gelidus sua per vestigia torrens.</p>
<p class="c_n">1510</p><p class="vv">Rara igitur natura soli, quae frigora lunae,</p>
<p class="c_v">Quae solem facile admittit resoluta diurnum;</p>
<p class="c_v">Hinc facile et recreat sese et fervescit in horas.</p>
<p class="c_v">Hinc terrae varium mutat fons ipse tenorem</p>
<p class="c_v">Longinquo veniens loca per variantia ductu;</p>
<p class="c_n">1515</p><p class="vv">Nam neque sese orbe ex alio vis torrida solis</p>
<p class="c_v">Immittens penetretque uterum et gravida hubera terrae,</p>
<p class="c_v">Immensumque maris spatium, tantumque profundi.</p>
<p class="c_v">Horrescit quoque lucanis in saltibus antrum,</p>
<p class="c_v">Unde petunt trepidi afflictis oracula rebus,</p>
<p class="c_n">1520</p><p class="vv">Praecipitat longo immanis descensus hiatu;</p>
<p class="c_v">Septem arae circum et fumos flant thura sabaeos;</p>
<p class="c_v">Antistes Zeno lituum tenet, et vocat ore</p>
<p class="c_v">Praesentemque deum, et pia numina sistit ad aram;</p>
<p class="c_v">Turba favet, mox et voti damnata recedit.</p>
<p class="c_n">1525</p><p class="vv">Ipse autem fruiturque diis atque imperat antro,</p>
<p class="c_v">Unde fluit gelidus salebroso fonte Trigella,</p>
<p class="c_v">Arescitque hieme in media atque aestate liquescit.</p>
<p class="c_v">Vere novo, cum se tellus adaperta relaxat,</p>
<p class="c_v">Tum videas tecto ex antri stillare fluentum,</p>
<p class="c_n">1530</p><p class="vv">Hic rivos fluitare, illic concrescere fontem</p>
<p class="c_v">In clatros; hiat ecce alibi fumosa vorago,</p>
<p class="c_v">Unde aditus imi ad manes et tartara mundi;</p>
<p class="c_v">Parte alia sonat abruptis specus atra cavernis,</p>
<p class="c_v">(Horrendum) ruit acta repente canalibus unda</p>
<p class="c_n">1535</p><p class="vv">Occultis siccoque diu devolvitur alveo.</p>
<p class="c_v">Pastores, cohibete gregem sitientem et ab unda</p>
<p class="c_v">Pellite; non foetum optatum, non hubera vaccae</p>
<p class="c_v">Distenta aut tenerum cum matre aspexerit agnum</p>
<p class="c_v">Errantem, qui pota frequens ad flumina pastum</p>
<p class="c_n">1540</p><p class="vv">Egerit armentum et crudo saturaverit amni:</p>
<p class="c_v">Capripedis potuit tantum dolor iraque Fauni.</p>
<p class="c_v">Luserat aspernata procum Ripenia et hudis</p>
<p class="c_v">Abdita fluminibus detestabatur. Ibi amens</p>
<p class="c_v">Deturbatque pedum pecudesque a fonte repellit</p>
<p class="c_n">1545</p><p class="vv">Inclamans: "Nulli foetus, non ulla propago</p>
<p class="c_v">Sit pecudi, quotiens sitentia guttura ad undam</p>
<p class="c_v">Admorit, potoque gravis de flumine abibit:</p>
<p class="c_v">Semamnem fugitate boves, fugitate capellae."</p>
<p class="c_v">Iratusque gregi in nemus et loca sola recedit.</p>
<p class="c_n">1550</p><p class="vv">At cum declinat rapidus sol et fugit annus,</p>
<p class="c_v">Ac lassata situ tellusque effeta senescit,</p>
<p class="c_v">Aruit et venis humor, mirabere fontem</p>
<p class="c_v">Vel biduo effluxisse, ac flumina tanta requirens</p>
<p class="c_v">Incusesque deos naturaeque abdita damnes.</p>
<p class="c_n">1555</p><p class="vv">Sed nec perpetuae sedes sunt fontibus ullae,</p>
<p class="c_v">Aeterni aut manant cursus. Mutantur in aevum</p>
<p class="c_v">Singula et inceptum alternat natura tenorem,</p>
<p class="c_v">Quodque dies antiqua tulit, post auferet ipsa.</p>
<p class="c_v">Hoc mare, quod nunc ingenti duo litora tractu</p>
<p class="c_n">1560</p><p class="vv">Europam Libyamque secat (non fabula), quondam</p>
<p class="c_v">Tellus una fuit; medio stetit aequore taurus</p>
<p class="c_v">Insudans sulco atque attrito vomere fessus,</p>
<p class="c_v">Nunc mersa tellure natat vento acta carina.</p>
<p class="c_v">Vulcano sacra et fumoso vertice anhelans</p>
<p class="c_n">1565</p><p class="vv">Insula, Cyclopum horrisonis incudibus antrum,</p>
<p class="c_v">Nulla olim; nunc nulla Elice nonacria, ut illam</p>
<p class="c_v">Fluctibus iratoque absorbuit aequore Nereus.</p>
<p class="c_v">Aegyptum Casii solvens de rupe secabat</p>
<p class="c_v">Nauta vagus, nondum ullum illi nomenque decusve,</p>
<p class="c_n">1570</p><p class="vv">Sed pelago stagnante palus hudaeque lacunae;</p>
<p class="c_v">Nunc regio et populos late foecundat et urbes,</p>
<p class="c_v">Pyramidum ostentans monumenta et nomina regum.</p>
<p class="c_v">Quid mirum fontes siccato et flumina cursu</p>
<p class="c_v">Desinere? Adveniet lustris properantibus aetas,</p>
<p class="c_n">1575</p><p class="vv">Cum pelago emerget tellus nova, cum mare terris</p>
<p class="c_v">Incumbens mole ingenti simul oppida et arces</p>
<p class="c_v">Cultaque sub rapido secum feret hausta profundo.</p>
<p class="c_v">Nullus honos regum tumulis, impune deorum</p>
<p class="c_v">Templa ruent, idem fluctus pecudemque Iovemque</p>
<p class="c_n">1580</p><p class="vv">Auratum affliget scopulo, exitium omnibus unum,</p>
<p class="c_v">Et clades una absumet iuvenesque senesque,</p>
<p class="c_v">Matres atque viros et corpora cara nepotum,</p>
<p class="c_v">Nec natum complexa parens miserabilis hudis</p>
<p class="c_v">Proficiet lacrimis, clamantem et acerba gementem</p>
<p class="c_n">1585</p><p class="vv">Coeruleus cano vortex absorbet hiatu,</p>
<p class="c_v">Et vota et pictos secum feret unda penates.</p>
<p class="c_v">Non ullae ultra relliquiae aut monumenta manebunt,</p>
<p class="c_v">Non rerum labor, aut operum vis edita coelo;</p>
<p class="c_v">Maiestas ipsa ingeniis, decora illa sororum</p>
<p class="c_n">1590</p><p class="vv">Aonidum, confecta situ atque in nube iacebunt,</p>
<p class="c_v">Cunctaque sub tenebris et opaca nocte tegentur.</p>
<p class="c_v">Parte alia exsurgent immani corpore montes,</p>
<p class="c_v">Et nigra primo coelum caligine tingent</p>
<p class="c_v">Fumosis iuga verticibus, nondum aere aperto,</p>
<p class="c_n">1595</p><p class="vv">Nec sicca tellure satis. Post tempore certo</p>
<p class="c_v">Terra recens, coelumque novum, nova litora, et hudi</p>
<p class="c_v">Labentes passim lymphis crepitantibus amnes</p>
<p class="c_v">Incipient praebere novis alimenta colonis,</p>
<p class="c_v">Paulatimque novus fato instaurabitur orbis.</p>
<p class="c_n">1600</p><p class="vv">Te quoque vel iuvet ad finem venisse laborum,</p>
<p class="c_v">Uranie, licet et fontis leve murmur et ipsae</p>
<p class="c_v">Spirarint placidae Zephyris felicibus aurae.</p>
<p class="c_v">Rura senem, vatemque suum sua ad ocia felix</p>
<p class="c_v">Parthenope vocat et fesso blanditur alunno.</p>
<p class="c_n">1605</p><p class="vv">Non hederae mea non lauri per tempora serpant;</p>
<p class="c_v">Me sat erit, si coeruleo Sebethus ab amne</p>
<p class="c_v">Intactae salicis fluviali munere donet,</p>
<p class="c_v">Ac mihi pomiferis vacet Antiniana sub hortis.</p>
<br /> 
        </div>
    </div>
    <div style="clear: both"></div>
</div>




<div align="center" id="footer">
<div style="max-width:1142px;" align="left">
<div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.unive.it" target="_blank"><img src="/poetiditalia/public/img/unive.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br/>Ca&rsquo; Foscari <br/>Venezia</p>
</td></tr></table></div><div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.unipd.it" target="_blank"><img src="/poetiditalia/public/img/unipd.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br> degli Studi <br> di Padova</p>
</td></tr></table></div><div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.units.it" target="_blank"><img src="/poetiditalia/public/img/units.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br> degli Studi <br> di Trieste</p>
</td></tr></table></div><div class="footer footerUno" style="width:220px;margin-bottom:30px;padding-top:0px">
<table class="pedice"><tr><td><a href="http://www.univr.it" target="_blank"><img src="/poetiditalia/public/img/univr.png" width="80px" alt=""/></a></td>
<td><p class="pedice universita" style="margin-top:10px;margin-left:10px">Università <br> degli Studi <br> di Verona</p>
</td></tr></table></div><div style="clear:both"></div>
<div style="clear:both;padding-top:20px;margin-left:20px;margin-right:20px;"><p class="pedice"> PRIN 1999 - PRIN 2001</p>
</div>
<div style="clear:both;padding-top:10px;margin-left:20px;margin-right:20px;"><p class="pedice">Ultimo aggiornamento: 4.2.2020</p>
</div>
<div style="clear:both;padding-top:10px;margin-left:20px;margin-right:20px;"><p class="pedice"><img src="/poetiditalia/public/img/mail.gif" align="top" alt="" />&nbsp;<b>contatti</b>:&nbsp;<img src="/poetiditalia/public/img/lutessa.png" width='100px';align="top" alt="" /></p>
</div>
<div style="clear:both;padding-top:10px;margin-left:20px;margin-right:20px;"><p class="pedice"><a target="_blank" href="/poetiditalia/public/index/cookiepolicy">Cookie policy</a></p>
</div>
<div style="clear:both;padding-top:10px;margin-left:20px;margin-right:20px;"><p class="pedice">I glifi dei pulsanti sono realizzati con <a href="http://glyphicons.com" target="_blank">Glyphicons</a></p>
</div>
<div style="clear:both;padding-bottom:50px;"></div>
</div>
</div>

<div class="modal fade" id="modalMQDQ" tabindex="-1" role="dialog">
  <div class="modal-dialog" role="document">
    <div class="modal-content">
      <div class="modal-header">
        <button type="button" class="close" data-dismiss="modal" aria-label="Close"><span aria-hidden="true">&times;</span></button>
        <h4 class="modal-title" id="modalMQDQ-title"></h4>
      </div>
      <div class="modal-body" id="modalMQDQ-body">        
      </div>
    </div><!-- /.modal-content -->
  </div><!-- /.modal-dialog -->
</div><!-- /.modal -->

<!-- si fa apposito perché c'è un css dedicato-->
<div class="modal fade" id="modalScansione" tabindex="-1" role="dialog">
  <div class="modal-dialog" role="document">
    <div class="modal-content">
      <div class="modal-header">
        <button type="button" class="close" data-dismiss="modal" aria-label="Close"><span aria-hidden="true">&times;</span></button>
        <h4 class="modal-title" id="modalScansione-title"></h4>
      </div>
      <div class="modal-body" id="modalScansione-body" align="left">
            <div id="pedecerto" align="left"></div>
            <div id="headScansione" align="left" style="margin-top:20px;margin-bottom: 20px"></div>
            <div id="scansione" align="left"></div>
      </div>
    </div><!-- /.modal-content -->
  </div><!-- /.modal-dialog -->
</div><!-- /.modal -->





    

            <script type="text/javascript" id="cookiebanner"
            data-message="Questo sito si avvale di cookie tecnici necessari al suo funzionamento. Chiudendo questo banner, cliccando su un link o proseguendo la navigazione in altro modo, acconsenti all’uso dei cookie."
            data-linkmsg="<span style='font-size:13.5px;color:#24aa64'>Maggiori informazioni</span>"
            data-moreinfo="/poetiditalia/public/index/cookiepolicy"
            data-accept-on-click="true"
            data-mask="true"
            data-mask-background="#ffffff"
            data-mask-opacity="0.3"
            src="http://cookiebanner.eu/js/cookiebanner.min.js">
        </script>
        <!-- jQuery e plugin JavaScript  -->
    <script src="http://code.jquery.com/jquery.js"></script>
    <script src="/poetiditalia/js/bootstrap/js/bootstrap.min.js"></script>

</body>
</html>