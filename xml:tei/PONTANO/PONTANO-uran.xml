<?xml version="1.0" encoding="UTF-8"?>
<TEI xmlns:xsi="http://www.w3.org/2001/XMLSchema-instance" xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title xml:id="PONTANO-uran">
                    <title>Uraniae libri</title>
                    <title type="short">Urania</title>
                    <abbr>Uran.</abbr>
                    <bibl>B. Soldati, 1902</bibl>
                </title>
                <author xml:id="PONTANO" n="165.000">
                    <name>Pontano, Giovanni Gioviano</name>
                    <date>Cerreto di Spoleto 1429 - Napoli 1503</date>
                    <date ana="114">Umanisti del Quattrocento (1374 - 1494)|Humanists of the XV<sup>th</sup> century (1374 - 1494)</date>
                    <persName>Giovanni Gioviano Pontano</persName>
                    <abbr>PONTANO</abbr>
                </author>
                <respStmt>
                    <resp>Reference basis text</resp>
                    <name>B. Soldati, 1902</name>
                </respStmt>
            </titleStmt>
            <extent>
                <measure unit="words" quantity="39359">39359</measure>
            </extent>
            <publicationStmt>
                <publisher>
                    <ref target="http://www.mqdq.it">Musisque Deoque</ref>
                </publisher>
                <pubPlace>
                    <placeName>Venezia</placeName>, <country>ITALY</country>
                </pubPlace>
                <date when="2020-01-01">01/01/2020</date>
                <availability>
                    <p>Copyright 2020 - MQDQ Project</p>
                    <licence target="http://creativecommons.org/licenses/by-sa/4.0">
                        Distributed under a Creative Commons Attribution-ShareAlike 4.0 Unported License
                    </licence>
                </availability>
            </publicationStmt>
            <seriesStmt>
                <title>Poeti d'Italia in lingua Poeti d’Italia tra Medioevo e Rinascimento
                    Italian Poetry in Latin 13th-16th centuries</title>
                <respStmt>
                    <resp key="PDI">First developer of encoded collection</resp>
                    <persName>Luigi Tessarolo</persName>
                </respStmt>
                <respStmt>
                    <resp key="PDI">Principal investigator of collection</resp>
                    <persName>Paolo Mastandrea</persName>
                    <orgName>Università Ca' Foscari, Venezia</orgName>
                </respStmt>
                <respStmt>
                    <resp key="PDI">PRIN 1999 - PRIN 2001: Italian Research Project funded by Miur</resp>
                    <persName>Manlio Pastore Stocchi</persName>
                    <orgName>Università di Padova</orgName>
                    <persName>Roberta Cervani</persName>
                    <orgName>Università di Trieste</orgName>
                    <persName>Alberto Cavarzere</persName>
                    <orgName>Università di Verona</orgName>
                </respStmt>
                <respStmt>
                    <resp key="PDI">Text's metrical mark-up</resp>
                    <name>Andrea Bacianini</name>
                    <name>Costantino Moro</name>
                </respStmt>
                <respStmt>
                    <resp key="PDI" from="2020-09-01">Maintenance</resp>
                    <orgName>
                       <name>Venice Centre for Digital and Public Humanities (VeDPH) - Department of Humanities - Ca' Foscari University of Venice</name>
                       <email>vedph_at_unive_dot_it</email>
                    </orgName>
                </respStmt>
            </seriesStmt>
            <sourceDesc>
                <bibl>B. Soldati, 1902</bibl>
            </sourceDesc>
        </fileDesc>
        <encodingDesc>
            <projectDesc>
                <p>TEI-conformant markup, version P5, MQDQ profile</p>
            </projectDesc>
            <metDecl xml:id="md" type="met">
                <metSym value="H">Esametri / Hexameters</metSym>
                <metSym value="E">Distici elegiaci / Elegiac couplets</metSym>
                <metSym value="h">Esametro / Hexameter</metSym><!-- in elegiac couplets -->
                <metSym value="P">Pentametri / Pentameters</metSym>
                <metSym value="p">Pentametro / Pentameter</metSym><!-- in elegiac couplets -->
                <metSym value="A">Adonii / Adonians</metSym>
                <metSym value="a">Adonio / Adonian</metSym><!-- in sapphic stanzas -->
                <metSym value="Y">Anapesti / Anapaests</metSym>
                <metSym value="N">Versi arcaici / Archaic verses</metSym><!-- verses of archaic poetry (saturni, cretici, bacchei, reiziani etc.)-->
                <metSym value="S">Saffici / Sapphics</metSym><!-- without strophic structure -->
                <metSym value="S1">Strofe saffiche / Sapphic stanzas</metSym><!-- with adonian in the fourth position: pattern SSSA -->
                <metSym value="S2">Strofe saffiche ampliate / Expanded sapphic stanzas</metSym><!-- with adonian not in the fourth position -->
                <metSym value="L">Alcaici / Alcaics</metSym><!-- without strophic structure -->
                <metSym value="L1">Strofe alcaiche / Alcaic stanzas</metSym>
                <metSym value="D">Asclepiadei / Asclepiadeans</metSym><!-- without strophic structure -->
                <metSym value="D2">Strofe asclepiadee seconde / Second asclepiadean stanzas</metSym><!-- pattern DDDO -->
                <metSym value="D3">Strofe asclepiadee terze / Third asclepiadean stanzas</metSym><!-- pattern DDOO -->
                <metSym value="C">Archilochei / Archilocheans</metSym>
                <metSym value="F">Endecasillabi falecii / Phalecian hendecasyllables</metSym>
                <metSym value="O">Altri eolici / Other aeolics</metSym>
                <metSym value="I">Ionici / Ionics</metSym>
                <metSym value="G">Giambici / Iambic metres</metSym>
                <metSym value="G1">Trimetri-Dimetri giambici / Iambic trimeter-dimeter</metSym>
                <metSym value="T">Trocaici / Trochaic metres</metSym>
                <metSym value="R">Ritmi / Rhythmic verses</metSym>
                <metSym value="V">Altri metri / Other metres</metSym>
                <metSym value="K">Commatici / ?</metSym>
                <metSym value="W">Verso corrotto / Corrupt verse</metSym>
                <metSym value="X">Linea non metrica / Extra-text</metSym>
            </metDecl>
        </encodingDesc>
        <profileDesc>
            <langUsage>
                <language ident="lat">Latin</language>
            </langUsage>
            <textClass>
                <keywords>
                    <term type="form">poetry</term>
                    <term type="source">literary</term>
                    <term type="meter">Hexameters</term>
                </keywords>
            </textClass>
            <creation>
                <idno>1.00</idno>
                <date></date>
            </creation>
        </profileDesc>
    </teiHeader>
    <text>
        <body>
            <div1 xml:id="d001" type="section" decls="#md" met="H">
                <head>
                    <title>1</title>
                    <abbr>1</abbr>
                    <bibl source="digital">Marcello Montalto</bibl>
                </head>
                <l xml:id="d001l1" n="1">Qui coelo radient ignes, quae sidera mundo</l>
                <l xml:id="d001l2" n="2">Labantur tacito, stellis quibus emicet ingens</l>
                <l xml:id="d001l3" n="3">Signifer, utque suos peragant errantia cursus,</l>
                <l xml:id="d001l4" n="4">Unde hominum genus et pecudes, unde aequor et aurae</l>
                <l xml:id="d001l5" n="5">Concipiunt motus proprios, unde optima tellus</l>
                <l xml:id="d001l6" n="6">Educit varios non uno e semine foetus</l>
                <l xml:id="d001l7" n="7">Et rerum eventus manant seriesque futuri,</l>
                <l xml:id="d001l8" n="8">Dic, dea, quae nomen coelo deducis ab ipso</l>
                <l xml:id="d001l9" n="9">Uranie, dic, Musa, Iovis clarissima proles,</l>
                <l xml:id="d001l10" n="10">Et tecum castae veniant ad vota sorores.</l>
                <l xml:id="d001l11" n="11">Dum canitis resonatque cavis in vallibus echo,</l>
                <l xml:id="d001l12" n="12">Ipse legam laurique comas hederamque virentem,</l>
                <l xml:id="d001l13" n="13">Ipse aras statuam viridi de cespite et umbras</l>
                <l xml:id="d001l14" n="14">Lustrabo, tumuloque feram solennia dona</l>
                <l xml:id="d001l15" n="15">Dilecti vatis, viridi quem monte sepultum</l>
                <l xml:id="d001l16" n="16">Parthenope liquidamque coli Sebethos ad undam.</l>
                <l xml:id="d001l17" n="17">Ipse chori pater ac princeps et carminis auctor,</l>
                <l xml:id="d001l18" n="18">Phoebe, adsis, noctisque decus latonia virgo,</l>
                <l xml:id="d001l19" n="19">Dique deaeque omnes, quorum sub numine coelum est.</l>
                <l xml:id="d001l20" n="20">Tuque adeo, comes Aonidum, dux optima vatum,</l>
                <l xml:id="d001l21" n="21">Alma Venus (teneros nati sat lusimus ignes),</l>
                <l xml:id="d001l22" n="22">Dum coeli errantes ignes, dum sidus amatum,</l>
                <l xml:id="d001l23" n="23">Quo terraeque fretumque et magnus concipit orbis,</l>
                <l xml:id="d001l24" n="24">Dum canimus quae signa tibi, quod pareat astrum,</l>
                <l xml:id="d001l25" n="25">Diva, fave et niveis felix allabere cygnis.</l>
                <l xml:id="d001l26" n="26">O mihi si Charites spirent, si blanda canentis</l>
                <l xml:id="d001l27" n="27">Gratia mesopio contingat labra liquore.</l>
                <l xml:id="d001l28" n="28">Tu vero, nate, ingentes accingere ad orsus</l>
                <l xml:id="d001l29" n="29">Et mecum illustres coeli spatiare per oras;</l>
                <l xml:id="d001l30" n="30">Nanque aderit tibi Mercurius, cui coelifer Atlas</l>
                <l xml:id="d001l31" n="31">Est avus, et notas puerum puer instruet artis.</l>
                <l xml:id="d001l32" n="32">Prima deum terras glaciali sidere circum</l>
                <l xml:id="d001l33" n="33">Luna meat, coelumque suo terit ultima curru.</l>
                <l xml:id="d001l34" n="34">Dux clara in tenebris, alienae obnoxia flammae,</l>
                <l xml:id="d001l35" n="35">Aemula fraternis radiis et solis ab ore</l>
                <l xml:id="d001l36" n="36">Ora fovens, quantumque ab Apollinis igne recedit,</l>
                <l xml:id="d001l37" n="37">Hoc magis ipsa suum fundit mortalibus ignem.</l>
                <l xml:id="d001l38" n="38">Cornibus auratis primum, mox fronte refulget</l>
                <l xml:id="d001l39" n="39">Iam media, medium coeli dimensa volumen.</l>
                <l xml:id="d001l40" n="40">Atque hinc obliquos vultus turgentiaque ora</l>
                <l xml:id="d001l41" n="41">Nocte refert, tandemque, vago digressa meatu,</l>
                <l xml:id="d001l42" n="42">Exsurgit solem contra, plenoque coruscam</l>
                <l xml:id="d001l43" n="43">Orbe comam et fulvo totum caput explicat auro.</l>
                <l xml:id="d001l44" n="44">Septima quin etiam ut coelo concessit ab alto</l>
                <l xml:id="d001l45" n="45">Mole gravis, septem ore vices, septem ore figuras</l>
                <l xml:id="d001l46" n="46">Mutat agens circum, et parvum convertitur annum.</l>
                <l xml:id="d001l47" n="47">Hinc mare, quod magnum terras complectitur imas,</l>
                <l xml:id="d001l48" n="48">Hinc variat rerum species; quaeque humida ponti</l>
                <l xml:id="d001l49" n="49">Stagna colunt errantque suis animalia silvis,</l>
                <l xml:id="d001l50" n="50">Aemula crescenti reparant a lumine vires,</l>
                <l xml:id="d001l51" n="51">Et multo imprimis implentur corpora succo.</l>
                <l xml:id="d001l52" n="52">Mox, ubi decrevere ignes, decrescit et humor</l>
                <l xml:id="d001l53" n="53">Ille quidem, exhaustoque vices a lumine pensat,</l>
                <l xml:id="d001l54" n="54">Paulatim et vacuae lassantur sanguine venae:</l>
                <l xml:id="d001l55" n="55">Quod varii maris accessus variique recessus</l>
                <l xml:id="d001l56" n="56">Ostendunt, quod frondosis in collibus arbos,</l>
                <l xml:id="d001l57" n="57">Quodque salutiferae succis felicibus haerbae.</l>
                <l xml:id="d001l58" n="58">Quam multos etiam furiis hinc saepe videmus</l>
                <l xml:id="d001l59" n="59">Vexari, sortemque animo indignamur acerbam;</l>
                <l xml:id="d001l60" n="60">Saepe etiam morbo, aut dira languentia peste</l>
                <l xml:id="d001l61" n="61">Corpora decubuisse ad humum sternique sepulcro.</l>
                <l xml:id="d001l62" n="62">Quid quod materies, viridique e monte recisae</l>
                <l xml:id="d001l63" n="63">Aere trabes, multaque comam turbata ruina</l>
                <l xml:id="d001l64" n="64">Fraxinus, Ioniumque abies versura profundum</l>
                <l xml:id="d001l65" n="65">Ante diem effetae senserunt damna senectae,</l>
                <l xml:id="d001l66" n="66">Exhaustasque situ vires ac robora clament,</l>
                <l xml:id="d001l67" n="67">Curva senescentis lunae ni cornua servet</l>
                <l xml:id="d001l68" n="68">Agricola, ingenti dum vellit ab arbore vallum,</l>
                <l xml:id="d001l69" n="69">Et percussa gravi resonant nemora alta bipenni.</l>
                <l xml:id="d001l70" n="70">Haec eadem aerias arcis, iunonia regna,</l>
                <l xml:id="d001l71" n="71">Temperat, idque licet certis cognoscere signis.</l>
                <l xml:id="d001l72" n="72">Nanque ubi prima novos remeando colligit ignes</l>
                <l xml:id="d001l73" n="73">Fratris ab amplexu rediens, si nubila frontem</l>
                <l xml:id="d001l74" n="74">Occuluit, cornu per coelum invecta retuso,</l>
                <l xml:id="d001l75" n="75">Pro, quantum nimbi terris pelagoque paratur;</l>
                <l xml:id="d001l76" n="76">Quanti etiam sese versent per inania venti,</l>
                <l xml:id="d001l77" n="77">Si rutilo tum forte comam velarit amictu</l>
                <l xml:id="d001l78" n="78">Oraque dispersis suffuderit ignea flammis.</l>
                <l xml:id="d001l79" n="79">Quarta dies sine nube sine pluviaque Notoque</l>
                <l xml:id="d001l80" n="80">Spondet ad extremum constanti foedere mensem,</l>
                <l xml:id="d001l81" n="81">Si nitidis nocturna genis, si fronte serena</l>
                <l xml:id="d001l82" n="82">Incedit coelo et puro sese exerit ortu.</l>
                <l xml:id="d001l83" n="83">Ipsa eadem arctoo rigeat si tempora cornu,</l>
                <l xml:id="d001l84" n="84">Tristis ab arctoo ventos tibi nuntiet axe;</l>
                <l xml:id="d001l85" n="85">Ast alia de parte trucem tibi suscitet Austrum,</l>
                <l xml:id="d001l86" n="86">Tristis ab austrino rigeat si tempora cornu.</l>
                <l xml:id="d001l87" n="87">Hunc tamen ante diem si nulla effulxerit, heu tum,</l>
                <l xml:id="d001l88" n="88">Heu male iactatas defenderit ancora naves,</l>
                <l xml:id="d001l89" n="89">Ni labor et placidi succurrit dextera Phorci.</l>
                <l xml:id="d001l90" n="90">Quid dicam, cum plena oculis rutilantibus, aut cum</l>
                <l xml:id="d001l91" n="91">Nigra genas duplici circum caput abdidit orbe</l>
                <l xml:id="d001l92" n="92">Horrida nocte sua? Di, longe avertite iniquum</l>
                <l xml:id="d001l93" n="93">Himbremque pluviamque et agentis aequora ventos.</l>
                <l xml:id="d001l94" n="94">Cuius ut acceptae vires et cognitus usus,</l>
                <l xml:id="d001l95" n="95">Templa deae statuere sacrosque ex ordine ritus;</l>
                <l xml:id="d001l96" n="96">Discerptumque viri corpus laniataque membra,</l>
                <l xml:id="d001l97" n="97">Et multum lacrimis perfusos coniugis artus</l>
                <l xml:id="d001l98" n="98">Finxit niliacae tellus addicta iuvencae,</l>
                <l xml:id="d001l99" n="99">Et querulas sistra incassum percussit ad aras.</l>
                <l xml:id="d001l100" n="100">Hinc etiam graii vates aetnaeia furta</l>
                <l xml:id="d001l101" n="101">Et raptus siculae totiens flevere puellae,</l>
                <l xml:id="d001l102" n="102">Infernique Iovis thalamos, lamentaque matris</l>
                <l xml:id="d001l103" n="103">Funerae, erratasque diu terrasque salumque</l>
                <l xml:id="d001l104" n="104">Umbrarumque domos et sole carentia regna.</l>
                <l xml:id="d001l105" n="105">Proximus at spatiis et longe gressibus impar</l>
                <l xml:id="d001l106" n="106">Accelerat Maia genitus, celer ille deorum</l>
                <l xml:id="d001l107" n="107">Nuntius, auratis nectens talaria plantis.</l>
                <l xml:id="d001l108" n="108">Hic, rapidum propter solem sua plaustra reflectens,</l>
                <l xml:id="d001l109" n="109">Nunc matutinos agili temone iugales</l>
                <l xml:id="d001l110" n="110">Exagitat pelagique cavo caput exerit alveo;</l>
                <l xml:id="d001l111" n="111">Nunc atlantiacae matris memor, Hesperidumque</l>
                <l xml:id="d001l112" n="112">Rura videre parans fulvumque in frondibus aurum,</l>
                <l xml:id="d001l113" n="113">Serus obit, sero flavum lavit aequore crinem,</l>
                <l xml:id="d001l114" n="114">Et sero herculeas linquit post terga columnas.</l>
                <l xml:id="d001l115" n="115">Sed sive immissis solem praecurrit habenis,</l>
                <l xml:id="d001l116" n="116">Seu sequitur victusque terit spatia ultima metae,</l>
                <l xml:id="d001l117" n="117">Non ipse ingentis oras, non liber apertas</l>
                <l xml:id="d001l118" n="118">Audet adire vias coeli, titania tantum</l>
                <l xml:id="d001l119" n="119">Imperia et solis timet abscessisse quadrigis.</l>
                <l xml:id="d001l120" n="120">Ergo ubi ternonasque plagas ternonaque mundi</l>
                <l xml:id="d001l121" n="121">Dimensus spatia, et curru dat lora secundo,</l>
                <l xml:id="d001l122" n="122">Sistit equos. Mox coeptum iter ac vestigia rursum</l>
                <l xml:id="d001l123" n="123">Nota legit, nunc ipse humilem demissus in Austrum,</l>
                <l xml:id="d001l124" n="124">Nunc Boream et summas pennis petit arduus Arctos.</l>
                <l xml:id="d001l125" n="125">Et quoniam volucri rapitur sub sidera lapsu,</l>
                <l xml:id="d001l126" n="126">At nunc hos innixus equis, nunc convenit illos,</l>
                <l xml:id="d001l127" n="127">Aut Iovis exquirens monitus et mitia iussa,</l>
                <l xml:id="d001l128" n="128">Consilia aut senioris avi, violentave Martis</l>
                <l xml:id="d001l129" n="129">Imperia et motos sullata pace tumultus,</l>
                <l xml:id="d001l130" n="130">Hinc pedibus nectit pennas, hinc iussa deorum</l>
                <l xml:id="d001l131" n="131">Nuntius exequitur vario Cyllenius astro,</l>
                <l xml:id="d001l132" n="132">Itque reditque viam totiens, mandataque portat.</l>
                <l xml:id="d001l133" n="133">Nanque ubi deliacasque rotas thymbraeaque propter</l>
                <l xml:id="d001l134" n="134">Signa et apollineos iusta comes astitit axes,</l>
                <l xml:id="d001l135" n="135">Tum vates responsa canit, tum pronus haruspex</l>
                <l xml:id="d001l136" n="136">Exta notat, tunc et liquidas intentus in auras</l>
                <l xml:id="d001l137" n="137">Oscinis explorat cantus et praepetis alas.</l>
                <l xml:id="d001l138" n="138">At si nocturnam Phoeben rorantiaque astra</l>
                <l xml:id="d001l139" n="139">Et niveae tetigit secreta cubilia lunae,</l>
                <l xml:id="d001l140" n="140">Agnovitque deae vultum et mandata recepit,</l>
                <l xml:id="d001l141" n="141">Nec mora, digrediens monstratas excitat artes,</l>
                <l xml:id="d001l142" n="142">Deducit pelago classem, secat aequora cursu,</l>
                <l xml:id="d001l143" n="143">Ignotosque tenet portus, iam merce sabaea</l>
                <l xml:id="d001l144" n="144">Navem honerat, redit et tyrio spectabilis ostro.</l>
                <l xml:id="d001l145" n="145">Hinc et Mercurio nomen, Romane, dedisti,</l>
                <l xml:id="d001l146" n="146">Quemque et Arabs, quemque et Babylon Stilbonta vocasset.</l>
                <l xml:id="d001l147" n="147">Ast ubi summotasque domos et frigida adivit</l>
                <l xml:id="d001l148" n="148">Tecta senis, solioque nepos acceptus avito est,</l>
                <l xml:id="d001l149" n="149">Tum succos meditatur, et idaeam panaceam</l>
                <l xml:id="d001l150" n="150">Dictamumque legit, tum vulnera siccat, et hudo</l>
                <l xml:id="d001l151" n="151">Unguine lenit agens, adhibetque ad munera cantus.</l>
                <l xml:id="d001l152" n="152">Tunc vero strepitus armorum atque horrida bella</l>
                <l xml:id="d001l153" n="153">Atque enses ac tela placent, tum vivere rapto</l>
                <l xml:id="d001l154" n="154">Et praedas agere et discindere moenibus urbes</l>
                <l xml:id="d001l155" n="155">Gaudet, et effuso caedem ingeminare cruore,</l>
                <l xml:id="d001l156" n="156">Belligeri cum forte ducis se ad signa recepit,</l>
                <l xml:id="d001l157" n="157">Et galea abscondit crines, et pectora ferro</l>
                <l xml:id="d001l158" n="158">Inclusit, laterique auratum accinxit et ensem.</l>
                <l xml:id="d001l159" n="159">Fert leges ac iura fori, pacisque quietos</l>
                <l xml:id="d001l160" n="160">Imponit mores, mandataque publica defert,</l>
                <l xml:id="d001l161" n="161">Si iubeat genitor, cui civica munera curae,</l>
                <l xml:id="d001l162" n="162">Et patres legere, et sanctum instituisse senatum.</l>
                <l xml:id="d001l163" n="163">At si candentis humeros et eburnea colla</l>
                <l xml:id="d001l164" n="164">Exeruit, placidoque simul Cytherea petivit</l>
                <l xml:id="d001l165" n="165">Amplexu, madidoque recens e crine fluentem</l>
                <l xml:id="d001l166" n="166">Stillavit rorem blandosque afflavit amores;</l>
                <l xml:id="d001l167" n="167">Non ipse inachiae memor aut fera vincla puellae</l>
                <l xml:id="d001l168" n="168">Exsolvit, tristique obducit lumina somno</l>
                <l xml:id="d001l169" n="169">Custodis monstri, aut torpentis ad hostia Lethes</l>
                <l xml:id="d001l170" n="170">Traducit miseros per opaca silentia manes,</l>
                <l xml:id="d001l171" n="171">Sed resides cantus in vertice cyllenaeo,</l>
                <l xml:id="d001l172" n="172">Formosae ludunt ubi festa ad carmina nymphae,</l>
                <l xml:id="d001l173" n="173">Personat, et tenues moderatur pollice chordas,</l>
                <l xml:id="d001l174" n="174">Ac non cedentes queritur tam crescere curas.</l>
                <l xml:id="d001l175" n="175">Uritur, et placidum cantando nutrit amorem:</l>
                <l xml:id="d001l176" n="176">Ipse canit, tenerae cantus risere Napaeae.</l>
                <l xml:id="d001l177" n="177">Hinc felix regio mundique beatior ora,</l>
                <l xml:id="d001l178" n="178">Quam lusus habitant molles, ubi segnis amorum</l>
                <l xml:id="d001l179" n="179">Militia in vacuas exercet vulnera mentes.</l>
                <l xml:id="d001l180" n="180">Ver alit aeternos flores, passimque vagantes</l>
                <l xml:id="d001l181" n="181">Incustoditae ludunt per gramina nymphae;</l>
                <l xml:id="d001l182" n="182">Ocia cantantes mulcent ignava Camoenae.</l>
                <l xml:id="d001l183" n="183">Has inter succinta sinus, redimita papillas,</l>
                <l xml:id="d001l184" n="184">Et roseum spirans fragranti vertice odorem</l>
                <l xml:id="d001l185" n="185">Errat nuda genu per florida prata Voluptas,</l>
                <l xml:id="d001l186" n="186">Cui volitant flavi per candida colla capilli,</l>
                <l xml:id="d001l187" n="187">Ad frontem aurato religat quas fibula nexu.</l>
                <l xml:id="d001l188" n="188">Laetatur dea; laetanti risusque iocique</l>
                <l xml:id="d001l189" n="189">Assiliunt, somnique leves et mollior aura.</l>
                <l xml:id="d001l190" n="190">Hinc passim liquidi ambrosiae rorantur honores,</l>
                <l xml:id="d001l191" n="191">Stillat acidalius late liquor. At vaga nantum</l>
                <l xml:id="d001l192" n="192">Ludit aquis, mistim pueri nudaeque puellae,</l>
                <l xml:id="d001l193" n="193">Grata cohors Veneri, chorus et genialis amorum.</l>
                <l xml:id="d001l194" n="194">Tum videas amne in medio rutilare favillas,</l>
                <l xml:id="d001l195" n="195">Materna face quas Iocus hinc, ast inde Cupido</l>
                <l xml:id="d001l196" n="196">Excussit: caluere undae, caluere natantes</l>
                <l xml:id="d001l197" n="197">Afflatu. Media vehitur Lascivia cymba,</l>
                <l xml:id="d001l198" n="198">Hortaturque monetque habiles agitare lacertos.</l>
                <l xml:id="d001l199" n="199">Hic aliquis puer, enando dum brachia iactat,</l>
                <l xml:id="d001l200" n="200">Iniecitque manum sociae furtimque papillis</l>
                <l xml:id="d001l201" n="201">Inseruit; tener ora rubor per grata cucurrit.</l>
                <l xml:id="d001l202" n="202">Hic aliqua, adnanti puero dum brachia miscet,</l>
                <l xml:id="d001l203" n="203">Miscuit et foemori foemur, et simul oscula iunxit.</l>
                <l xml:id="d001l204" n="204">Interdum se tota cohors in flumine mersat;</l>
                <l xml:id="d001l205" n="205">Non obstat pudor audaci, aut lux ipsa pudenti;</l>
                <l xml:id="d001l206" n="206">Luditur, et placidis immurmurat unda susurris,</l>
                <l xml:id="d001l207" n="207">Emergit mox et campis se fundit apricis.</l>
                <l xml:id="d001l208" n="208">Dona legens selecta manu ac redolentibus hortis</l>
                <l xml:id="d001l209" n="209">Errantis sequitur florum dea, coniugis aurae</l>
                <l xml:id="d001l210" n="210">Flant super, et liquidis distillat odoribus aether.</l>
                <l xml:id="d001l211" n="211">Has oras atque haec gnidiae loca laeta volucres</l>
                <l xml:id="d001l212" n="212">Pervolitant circum, et paphii vectantur olores,</l>
                <l xml:id="d001l213" n="213">Numinis idalii currumque rotasque volantes</l>
                <l xml:id="d001l214" n="214">Qui subeunt, mollique ferunt per inania lapsu.</l>
                <l xml:id="d001l215" n="215">His Cytherea suum posuit pulcherrima sidus,</l>
                <l xml:id="d001l216" n="216">Quo terraeque fretumque et magnus concipit aer,</l>
                <l xml:id="d001l217" n="217">Et dulcis in corde agitant animantia motus.</l>
                <l xml:id="d001l218" n="218">Ipsa refulgentis auro interplexa capillos</l>
                <l xml:id="d001l219" n="219">Aurorae e thalamis radiorumque aemula solis</l>
                <l xml:id="d001l220" n="220">Lucem aperit, reseratque diem mortalibus almum.</l>
                <l xml:id="d001l221" n="221">Interdum rapidis Phoebi deserta quadrigis</l>
                <l xml:id="d001l222" n="222">Evocat oceano noctem, surgentibus astris,</l>
                <l xml:id="d001l223" n="223">Admonet et placidi per amica silentia somni.</l>
                <l xml:id="d001l224" n="224">Verum ita digressusque suos, sua tempora pensat,</l>
                <l xml:id="d001l225" n="225">Et sinuosa means niveis secat aethera cygnis,</l>
                <l xml:id="d001l226" n="226">Ut solem petat, ad solem vestigia flectat.</l>
                <l xml:id="d001l227" n="227">Ipsa quidem coeli undecies ubi quina peregit</l>
                <l xml:id="d001l228" n="228">Momenta, heoo seu cum nitet aurea mundo,</l>
                <l xml:id="d001l229" n="229">Oceani hesperias seu cum declinat in undas,</l>
                <l xml:id="d001l230" n="230">Ipsa umbram in tenebris obtendit ut aemula Phoebes,</l>
                <l xml:id="d001l231" n="231">Ipsa die radios ostentat ut aemula solis,</l>
                <l xml:id="d001l232" n="232">Et lucem terris, et coelo lumina praebet:</l>
                <l xml:id="d001l233" n="233">Tantos laeta suo de sidere fundit honores.</l>
                <l xml:id="d001l234" n="234">Haec decus, haec ipsa est hominumque deumque voluptas,</l>
                <l xml:id="d001l235" n="235">Qua sine nil iucundum animis, nil dulce fatendum.</l>
                <l xml:id="d001l236" n="236">At medios coeli tractus, medii aetheris oram</l>
                <l xml:id="d001l237" n="237">Fons lucis sol auricomus, sol igneus ambit,</l>
                <l xml:id="d001l238" n="238">Sol, qui terrarum flammis opera omnia lustrat;</l>
                <l xml:id="d001l239" n="239">Ipse idem superum princeps ductorque choreae,</l>
                <l xml:id="d001l240" n="240">Ad cuius numeros et di moveantur, et orbis</l>
                <l xml:id="d001l241" n="241">Accipiat leges praescriptaque foedera servet,</l>
                <l xml:id="d001l242" n="242">Agnoscant aurae imperium, maria alta tremiscant,</l>
                <l xml:id="d001l243" n="243">Audiet et longe tellus fatalia iussa.</l>
                <l xml:id="d001l244" n="244">Atque hunc, ne qua opere in tanto decor ullus abesset,</l>
                <l xml:id="d001l245" n="245">Praefecit luci rerum pater, ipse nitentis</l>
                <l xml:id="d001l246" n="246">Spargeret ut radios, ipse ut lustraret olympum</l>
                <l xml:id="d001l247" n="247">Et terras simul et magnas liquidi aeris oras;</l>
                <l xml:id="d001l248" n="248">Unde dies, quique in sua terga revolvitur annus,</l>
                <l xml:id="d001l249" n="249">Atque aevi simulacra fluunt, et tempus, et aetas.</l>
                <l xml:id="d001l250" n="250">Hinc ver purpureum vestit florentia prata,</l>
                <l xml:id="d001l251" n="251">Spiceaque hinc campis flavescit messis, et aegrum</l>
                <l xml:id="d001l252" n="252">Lenitura animum ac dulcem inductura soporem</l>
                <l xml:id="d001l253" n="253">Distendit vacuas pinguis vindemia cellas,</l>
                <l xml:id="d001l254" n="254">Et glacialis hiems resolutis ebria curis</l>
                <l xml:id="d001l255" n="255">Ante focum molli solatur frigora baccho.</l>
                <l xml:id="d001l256" n="256">Hasque vices pater ille deum volventibus annis</l>
                <l xml:id="d001l257" n="257">Esse dedit, quas ipsa aeterno foedere servant</l>
                <l xml:id="d001l258" n="258">Tam certos elementa simul retinentia nexus.</l>
                <l xml:id="d001l259" n="259">Atque alii (horrendum), qua brachia pandit iniqua</l>
                <l xml:id="d001l260" n="260">Parte poli chelasque audacius exerit ingens</l>
                <l xml:id="d001l261" n="261">Scorpius, hinc anni primos duxere meatus,</l>
                <l xml:id="d001l262" n="262">Et primam fecere viam, cum partibus aequis</l>
                <l xml:id="d001l263" n="263">Dimidium luci atque umbris sol dividit orbem,</l>
                <l xml:id="d001l264" n="264">Ac noctem paribus suspendit Libra diebus:</l>
                <l xml:id="d001l265" n="265">Ast alii saevae post horrida frigora brumae,</l>
                <l xml:id="d001l266" n="266">Cum premit auratos nephelaei velleris artus</l>
                <l xml:id="d001l267" n="267">Phoebus, et himbriferum rediit ver, omnia quando</l>
                <l xml:id="d001l268" n="268">Alma parit tellus, quando omnis germinat arbos,</l>
                <l xml:id="d001l269" n="269">Cum viret omne nemus, resonant cum frondea rura</l>
                <l xml:id="d001l270" n="270">Concentu volucrum vario, pecudesque feraeque</l>
                <l xml:id="d001l271" n="271">Exultant laetae in venerem, ac tritonia monstra</l>
                <l xml:id="d001l272" n="272">Ignibus incaluere, acer furit ardor, ut ipse</l>
                <l xml:id="d001l273" n="273">Horreat indomitas Proceus contingere phocas;</l>
                <l xml:id="d001l274" n="274">At misera in scopulis soloque in litore questus</l>
                <l xml:id="d001l275" n="275">Alcyone ingeminat vocesque effundit inanis,</l>
                <l xml:id="d001l276" n="276">Multa querens, exosa diem, nomenque mariti</l>
                <l xml:id="d001l277" n="277">Servat avis, Ceyca vocans, Ceyca requirens,</l>
                <l xml:id="d001l278" n="278">(Ah miseram) rapidas repetens Ceyca per undas.</l>
                <l xml:id="d001l279" n="279">Nec vero non e summo quoque culmine Cancri,</l>
                <l xml:id="d001l280" n="280">Qua regnat calor ipse et equos sol sistit anhelos</l>
                <l xml:id="d001l281" n="281">Extremum invisens Ararimque atque ultima Thyles</l>
                <l xml:id="d001l282" n="282">Litora, carceribus positis, exordia prima</l>
                <l xml:id="d001l283" n="283">Hinc anni fecere, alacresque egere quadrigas.</l>
                <l xml:id="d001l284" n="284">At Numa frigoribus sub iniquum tempus, ubi ingens</l>
                <l xml:id="d001l285" n="285">Declinat coelum et gelidum sol Aegoceronta</l>
                <l xml:id="d001l286" n="286">Pronus obit, pronoque petit spatia ultima cursu,</l>
                <l xml:id="d001l287" n="287">Qui fessos instauret equos. Hinc viribus auctus</l>
                <l xml:id="d001l288" n="288">Deserit antipodum sedes, digressus et Austro</l>
                <l xml:id="d001l289" n="289">In Boream obvertit sinuoso calle, diemque</l>
                <l xml:id="d001l290" n="290">Auget et obscuras nocti iam surripit umbras,</l>
                <l xml:id="d001l291" n="291">Insudatque sequens clivo, atque assurgit in auras.</l>
                <l xml:id="d001l292" n="292">Has igitur solis metas, haec tempora servans,</l>
                <l xml:id="d001l293" n="293">Egeria monstrante, suum traduxit in annum,</l>
                <l xml:id="d001l294" n="294">Ut quae prima novi repararet tempora cursus,</l>
                <l xml:id="d001l295" n="295">Principia haec spatiis sua sortiretur oberrans</l>
                <l xml:id="d001l296" n="296">Annus, et ad solem firmaret signa cadentem;</l>
                <l xml:id="d001l297" n="297">Sed Phoeben Phoebesque rotas et plaustra secutus</l>
                <l xml:id="d001l298" n="298">Fraternum implevit germanae mensibus annum.</l>
                <l xml:id="d001l299" n="299">At Caesar solemque sequi, solemque tueri,</l>
                <l xml:id="d001l300" n="300">Et solem lucisque auctorem dicere et anni,</l>
                <l xml:id="d001l301" n="301">Solis et ad metam totas effundere habenas,</l>
                <l xml:id="d001l302" n="302">In lustrumque supervacuas concurrere partis</l>
                <l xml:id="d001l303" n="303">Iussit, et hoc latius inscribi nomine fastos.</l>
                <l xml:id="d001l304" n="304">Dicendum et variis fuerit qui gentibus annus.</l>
                <l xml:id="d001l305" n="305">Aegypti primum veteres fecere bimenstrem,</l>
                <l xml:id="d001l306" n="306">Moxque quatergeminis complerunt mensibus; inde</l>
                <l xml:id="d001l307" n="307">Per bissena pari duxerunt sidera tractu</l>
                <l xml:id="d001l308" n="308">Arcades, at noster quot tempora continet annus,</l>
                <l xml:id="d001l309" n="309">Annorum numero censebant Arcades, ante</l>
                <l xml:id="d001l310" n="310">Iam geniti, quam luna suos ostenderit ignes;</l>
                <l xml:id="d001l311" n="311">Tantus honos, tanta est antiquae gloria genti.</l>
                <l xml:id="d001l312" n="312">His totidem adiunxere animis et Acarnanes altis</l>
                <l xml:id="d001l313" n="313">Tutati ferro patriam, mox funere in ipso</l>
                <l xml:id="d001l314" n="314">Coniecere animas, et honesta morte suorum.</l>
                <l xml:id="d001l315" n="315">Italiae licet antiquos evolvere fastos.</l>
                <l xml:id="d001l316" n="316">Nanque alium primo Romae nascentis in ortu</l>
                <l xml:id="d001l317" n="317">Instituit pater et gyro breviore coegit.</l>
                <l xml:id="d001l318" n="318">Promovit spatium Numa, nec Laurentibus idem,</l>
                <l xml:id="d001l319" n="319">Idem erat Albanis. Alium qui Tiburis arva,</l>
                <l xml:id="d001l320" n="320">Quique ferentina cererem metit incola falce,</l>
                <l xml:id="d001l321" n="321">Et tenuere suis habuereque in urbibus orbem.</l>
                <l xml:id="d001l322" n="322">Ille etiam ventos tempestatesque futuras</l>
                <l xml:id="d001l323" n="323">Atque himbres aestusque graves et frigora monstrat.</l>
                <l xml:id="d001l324" n="324">Nanque ubi coeruleo rapidum petit aequore coelum</l>
                <l xml:id="d001l325" n="325">Exoriens, aperitque diem natalibus undis,</l>
                <l xml:id="d001l326" n="326">Si nigram obscuro faciem variaverit ortu</l>
                <l xml:id="d001l327" n="327">Concavus, inque atram condentur lumina nubem</l>
                <l xml:id="d001l328" n="328">Et pelago et terris violentior incubat Eurus,</l>
                <l xml:id="d001l329" n="329">Turbatasque amnis in pontum devehet undas.</l>
                <l xml:id="d001l330" n="330">Quin etiam ut nullae densentur in aere nubes,</l>
                <l xml:id="d001l331" n="331">Si tamen aut hebetes radii torpere videntur,</l>
                <l xml:id="d001l332" n="332">Aut si plus nimio torrens incanduit ardor,</l>
                <l xml:id="d001l333" n="333">Collige venturos himbres. At pallida quando</l>
                <l xml:id="d001l334" n="334">Aurora oceano caput exerit, horridave inter</l>
                <l xml:id="d001l335" n="335">Nubila diversis rumpit sol partibus, et nunc</l>
                <l xml:id="d001l336" n="336">Obliquos effert radios, nunc pallidus ore</l>
                <l xml:id="d001l337" n="337">Delituit nimboso, heu, rupto foedere, coelum</l>
                <l xml:id="d001l338" n="338">In terras ruet, et saevum per inane rotatae</l>
                <l xml:id="d001l339" n="339">Praecipitent nimborum acies, quae grandine mista</l>
                <l xml:id="d001l340" n="340">Arboribus stragemque dabunt et vitibus almis,</l>
                <l xml:id="d001l341" n="341">Vix ovium ut clausos defendant culmina foetus.</l>
                <l xml:id="d001l342" n="342">Non mihi tum, non claustra boumque armentave equarum</l>
                <l xml:id="d001l343" n="343">Ducenda a stabulis, non me extra tecta domorum</l>
                <l xml:id="d001l344" n="344">Ducet iter. Servanda dies, quam rite serenam</l>
                <l xml:id="d001l345" n="345">Spondeat, oceani seras cum lucidus undas</l>
                <l xml:id="d001l346" n="346">Intrarit, non nube comam, non turbidus ora,</l>
                <l xml:id="d001l347" n="347">Sed qualem hesperio Tethys suspirat in antro.</l>
                <l xml:id="d001l348" n="348">Quod si tum quoque nigranti velatus amictu</l>
                <l xml:id="d001l349" n="349">Occiderit, sive ipse suo quanquam emicat ore,</l>
                <l xml:id="d001l350" n="350">Si tamen aut atras nubes raptaverit, aut si</l>
                <l xml:id="d001l351" n="351">Palleat et maculae fundant sese undique nigrae,</l>
                <l xml:id="d001l352" n="352">Venturam expectes pluviam. Non te optima fallent</l>
                <l xml:id="d001l353" n="353">Indicia, et multis nota experientia seclis.</l>
                <l xml:id="d001l354" n="354">Vidi ego, cum rutilos Aurora immitteret ortus,</l>
                <l xml:id="d001l355" n="355">Igneus aut roseo se tingeret aequore Titan,</l>
                <l xml:id="d001l356" n="356">Ventorum ingentis sudum per inane catervas.</l>
                <l xml:id="d001l357" n="357">Vidi et, cum rutilus maculis inspergitur ignis,</l>
                <l xml:id="d001l358" n="358">Praecipitem iactari undosa ad litora navem</l>
                <l xml:id="d001l359" n="359">Amissis fluitantem armis ac dura gementem</l>
                <l xml:id="d001l360" n="360">Verbera et effracto nudatam lintea malo.</l>
                <l xml:id="d001l361" n="361">Nulla salus, spes nulla viris: in vota precesque</l>
                <l xml:id="d001l362" n="362">Vertuntur: vacat ars: miserae exoptantur arenae,</l>
                <l xml:id="d001l363" n="363">Et dulcis terrae exortes tanguntur amore.</l>
                <l xml:id="d001l364" n="364">Tanta mole ruunt immissis himbribus Euri.</l>
                <l xml:id="d001l365" n="365">Denique cum rebus causas, cum semina causis</l>
                <l xml:id="d001l366" n="366">Sufficiat, gravido foecundans viscera partu,</l>
                <l xml:id="d001l367" n="367">Nec quicquam sine sole novas in luminis auras</l>
                <l xml:id="d001l368" n="368">Prodierit, pater ipse hominum, pater ipse animantum,</l>
                <l xml:id="d001l369" n="369">Quaecunque aut viridi nemorum pascuntur in umbra,</l>
                <l xml:id="d001l370" n="370">Coeruleosve secant latices, aut aera carpunt;</l>
                <l xml:id="d001l371" n="371">Hinc bissena deo solvebant vota quotannis,</l>
                <l xml:id="d001l372" n="372">Phoeboque et Nomio, Lycioque, patrique Lyaeo</l>
                <l xml:id="d001l373" n="373">Et quibus ad lucos, quibus in solennibus aris</l>
                <l xml:id="d001l374" n="374">Nominibus venerata deum officosa vetustas,</l>
                <l xml:id="d001l375" n="375">Delion ac Clarium, nec ficto nomine Osirim,</l>
                <l xml:id="d001l376" n="376">Confecit certis vel qui Pythona sagittis</l>
                <l xml:id="d001l377" n="377">Sanguine foedantem terras virusque vomentem:</l>
                <l xml:id="d001l378" n="378">Plurima quae veteres Graium cecinere poetae.</l>
                <l xml:id="d001l379" n="379">Nanque ubi se informis rerum atque incondita moles</l>
                <l xml:id="d001l380" n="380">Digerit, inque suas abeunt elementa figuras,</l>
                <l xml:id="d001l381" n="381">Tum tellus gravis himbre et adhuc stagnantibus arvis</l>
                <l xml:id="d001l382" n="382">Fumida, anhela vagos tollebat ad aethera tortus,</l>
                <l xml:id="d001l383" n="383">Involvens coelum nube et caligine opaca.</l>
                <l xml:id="d001l384" n="384">Hic ille immanis Python, immania cuius</l>
                <l xml:id="d001l385" n="385">Corpora iamque deos et divum tecta petebant</l>
                <l xml:id="d001l386" n="386">Ipsum etiam invasura Iovem, cum Delius arcum</l>
                <l xml:id="d001l387" n="387">Intendens tulit acer opem. Nanque, agmine facto,</l>
                <l xml:id="d001l388" n="388">Emittens rapidas torrenti e sidere flammas,</l>
                <l xml:id="d001l389" n="389">In gremium matris luctantem et acerba tuentem</l>
                <l xml:id="d001l390" n="390">Intorsit. Stetit ille tremens. Tum colla revinctum</l>
                <l xml:id="d001l391" n="391">Centum implexa modis, centum religata catenis</l>
                <l xml:id="d001l392" n="392">Ad manes imos atque intima tartara traxit</l>
                <l xml:id="d001l393" n="393">Victor, et obscura coelum caligine solvit.</l>
                <l xml:id="d001l394" n="394">Hic Python, haec tela dei, victoriaque haec est.</l>
                <l xml:id="d001l395" n="395">Latonae gemini partus, bina edita Delo</l>
                <l xml:id="d001l396" n="396">Pignora nunc quae sint (paucis adverte) docebo.</l>
                <l xml:id="d001l397" n="397">Latonam graii terram dixere poetae,</l>
                <l xml:id="d001l398" n="398">Latonam dixere solum. Latonia tellus</l>
                <l xml:id="d001l399" n="399">Omnia progenuit, mater divumque hominumque.</l>
                <l xml:id="d001l400" n="400">Atque ubi se in proprias coepere elementa figuras</l>
                <l xml:id="d001l401" n="401">Induere optatumque locum et data munia obire,</l>
                <l xml:id="d001l402" n="402">Ipsa quidem medio mansit, sed mole liquenti</l>
                <l xml:id="d001l403" n="403">Instabilisque etiamque tremens, quando aequora nondum</l>
                <l xml:id="d001l404" n="404">In certas ierant sedes, sed corpore misto</l>
                <l xml:id="d001l405" n="405">Pugnarent, et adhuc nullo sub foedere pontus</l>
                <l xml:id="d001l406" n="406">Terraque se duris urgerent legibus, ut iam</l>
                <l xml:id="d001l407" n="407">Unda solum traheret, tellus maria alta teneret.</l>
                <l xml:id="d001l408" n="408">Paulatim calor ille deus, cedentibus undis,</l>
                <l xml:id="d001l409" n="409">Telluri sese insinuat, gremioque receptus</l>
                <l xml:id="d001l410" n="410">Felicem partu genitricem implevit; et inde</l>
                <l xml:id="d001l411" n="411">Di geniti Phoebusque potens Hecateque triformis</l>
                <l xml:id="d001l412" n="412">Emergunt. Illa acta polo interiore resedit</l>
                <l xml:id="d001l413" n="413">Horridior, glaciem spirans et degener ore</l>
                <l xml:id="d001l414" n="414">Foemineo, minus atque habilem sortita calorem;</l>
                <l xml:id="d001l415" n="415">At Phoebo natura mares animosque vigoremque</l>
                <l xml:id="d001l416" n="416">Addiderat. Volat acer equis, atque aethera carpit</l>
                <l xml:id="d001l417" n="417">Iam medium: stetit hinc superum longo agmine cinctus</l>
                <l xml:id="d001l418" n="418">Et pharetra insignis humeros et crinibus aureis.</l>
                <l xml:id="d001l419" n="419">Hos Delo genitos magna, magni aequoris oris</l>
                <l xml:id="d001l420" n="420">Crediderant, Delo excelsa, cui vertice summo</l>
                <l xml:id="d001l421" n="421">Splendet apex quotiens coelo latonia luna</l>
                <l xml:id="d001l422" n="422">Exoritur, visitque suum sol aureus orbem.</l>
                <l xml:id="d001l423" n="423">Fluctibus hinc rapidis tremuloque emergere ponto</l>
                <l xml:id="d001l424" n="424">Credebant, vastoque maris delabier alveo,</l>
                <l xml:id="d001l425" n="425">Indulgente suis Delo cunabula natis;</l>
                <l xml:id="d001l426" n="426">Quin etiam ogygiis olim cum mersa sub undis</l>
                <l xml:id="d001l427" n="427">Paulatim exereret tellus caput, oceanusque</l>
                <l xml:id="d001l428" n="428">In sua iura suos fessus concederet aestus,</l>
                <l xml:id="d001l429" n="429">Et tandem emicuit stellanti lumine coelum,</l>
                <l xml:id="d001l430" n="430">Tum prima ex undis vastoque e gurgite Delos</l>
                <l xml:id="d001l431" n="431">Prosiluit. Fulxere apices et vertice Cynthus</l>
                <l xml:id="d001l432" n="432">Lucifero, qua parte dies surgebat et altum</l>
                <l xml:id="d001l433" n="433">Sol oriens curruque et equis insignis obibat.</l>
                <l xml:id="d001l434" n="434">Hunc et Pastorem converso nomine dicunt,</l>
                <l xml:id="d001l435" n="435">Quod pascat quicquid sub coeli nascitur oris;</l>
                <l xml:id="d001l436" n="436">Quodque fores nascentum aperit, quod claustra relaxat</l>
                <l xml:id="d001l437" n="437">Gignentum tenerosque educit in aera foetus,</l>
                <l xml:id="d001l438" n="438">Hinc Iano nomen fecere; hinc nomina Phoebo</l>
                <l xml:id="d001l439" n="439">Ipsa dedit species nitidoque in corpore fulgor;</l>
                <l xml:id="d001l440" n="440">Idem quod volucres nervo stridente sagittas</l>
                <l xml:id="d001l441" n="441">Torqueat, et certo defigat vulnera iactu</l>
                <l xml:id="d001l442" n="442">Morbosque illuviemque ferens, hinc notus Apollo.</l>
                <l xml:id="d001l443" n="443">Quod solus coelo apparet fugientibus astris,</l>
                <l xml:id="d001l444" n="444">Solus et immenso late loca lumine lustrat,</l>
                <l xml:id="d001l445" n="445">Hinc solem dixere patrem lucisque dieque.</l>
                <l xml:id="d001l446" n="446">Sponte etiam immissis coelo quia fertur habenis,</l>
                <l xml:id="d001l447" n="447">Liber. At herculeo laetus cognomine, quando</l>
                <l xml:id="d001l448" n="448">Disiicit aerias nubes lucemque ministrat</l>
                <l xml:id="d001l449" n="449">Aeris ipse decus, decus et sua gloria coeli.</l>
                <l xml:id="d001l450" n="450">Quin et threicius divino carmine vates</l>
                <l xml:id="d001l451" n="451">Hunc nitidum Phaneta vocat, quod surgeat heoo</l>
                <l xml:id="d001l452" n="452">Orbe recens, quod mane novos instauret et ortus.</l>
                <l xml:id="d001l453" n="453">Inde etiam auricomum Aegyptus veneratur Osirim,</l>
                <l xml:id="d001l454" n="454">Aegyptus, cui cura deum, quod lumina mille,</l>
                <l xml:id="d001l455" n="455">Mille micent oculis passim radiantibus ignes.</l>
                <l xml:id="d001l456" n="456">Lyncea quin etiam, quod vis populantibus umbras</l>
                <l xml:id="d001l457" n="457">Luminibus, quodque et radiis fugat humida passim</l>
                <l xml:id="d001l458" n="458">Terrestrisque abigit fumos et nubila differt.</l>
                <l xml:id="d001l459" n="459">Ut lupus insidias meditatus pascua circum</l>
                <l xml:id="d001l460" n="460">Insectatur oves rabie ferus et ferus armis,</l>
                <l xml:id="d001l461" n="461">Pertentatque aditum et saeptis sese arduus infert</l>
                <l xml:id="d001l462" n="462">Dentibus infrendens, et morsu exasperat iras,</l>
                <l xml:id="d001l463" n="463">Hinc Lycius sibi nata deus cognomina fecit.</l>
                <l xml:id="d001l464" n="464">Quin et Mercurium, mutato nomine, dicunt</l>
                <l xml:id="d001l465" n="465">Argum somnifero victum stravisse caduceo</l>
                <l xml:id="d001l466" n="466">Insomnem, centumque oculos ac lumina centum</l>
                <l xml:id="d001l467" n="467">Pandentem, et niveae servantem pascua vaccae.</l>
                <l xml:id="d001l468" n="468">Argus enim coelum est, vigilantia lumina flammae</l>
                <l xml:id="d001l469" n="469">Aetheriae et vario labentia sidera mundo,</l>
                <l xml:id="d001l470" n="470">Quae passim multa sublustris noctis in umbra</l>
                <l xml:id="d001l471" n="471">Collucent; sed mox, Phoebo exoriente perempta,</l>
                <l xml:id="d001l472" n="472">Torpent luce nova et candenti lampade victa</l>
                <l xml:id="d001l473" n="473">Emoriuntur et obscuro conduntur olympo.</l>
                <l xml:id="d001l474" n="474">Nec deploratum Veneri linquamus Adonim,</l>
                <l xml:id="d001l475" n="475">Venantem quem durus aper sub dente peredit.</l>
                <l xml:id="d001l476" n="476">Non illum fontes nec amici flumina Nili</l>
                <l xml:id="d001l477" n="477">Infletum voluere: novus dolor attigit amnes.</l>
                <l xml:id="d001l478" n="478">Septem illi totis ripa latuere diebus,</l>
                <l xml:id="d001l479" n="479">Et septem plenis spumanti margine ripis</l>
                <l xml:id="d001l480" n="480">Exsiluere, cavo digressi fluminis alveo,</l>
                <l xml:id="d001l481" n="481">Stragem agris stragem et pecori stragemque colonis</l>
                <l xml:id="d001l482" n="482">Cum ferrent; miseri tantum mors angit amici.</l>
                <l xml:id="d001l483" n="483">Balsama te et myrrae, te cedrus flevit, Adoni,</l>
                <l xml:id="d001l484" n="484">Te lauri strata per humum luxere corona;</l>
                <l xml:id="d001l485" n="485">Ter myrtus conata sequi miserabile funus,</l>
                <l xml:id="d001l486" n="486">Ter radice retenta sua est, ter brachia flexit,</l>
                <l xml:id="d001l487" n="487">Ter frustra lentos conata est flectere ramos.</l>
                <l xml:id="d001l488" n="488">Ipsa Venus, postquam lacrimae effluxere genisque</l>
                <l xml:id="d001l489" n="489">Defecit liquor et capiti coma longa revulsa est,</l>
                <l xml:id="d001l490" n="490">Ter mensem exanimis iacuit; vix denique quarto</l>
                <l xml:id="d001l491" n="491">Lucem hausit, vultus et adhuc suspirat amatos.</l>
                <l xml:id="d001l492" n="492">Terra etenim solem queritur deserta cadentem,</l>
                <l xml:id="d001l493" n="493">Invidit quem tristis hiems, cui saevior apri</l>
                <l xml:id="d001l494" n="494">Horret cana gelu facies, cui plurimus himber</l>
                <l xml:id="d001l495" n="495">Crine madet, geminos et cum male concutit armos,</l>
                <l xml:id="d001l496" n="496">Diglomeratque nives et grandine verberat auras.</l>
                <l xml:id="d001l497" n="497">Nam cum sol rebus praesit pater ipse creandis,</l>
                <l xml:id="d001l498" n="498">Ut sese ad manes brumae sub frigora transfert,</l>
                <l xml:id="d001l499" n="499">Tum tellus vidua sulcos oblimat in alvo.</l>
                <l xml:id="d001l500" n="500">Ac veluti virgo, absenti cum sola marito</l>
                <l xml:id="d001l501" n="501">Suspirat sterilem lecto traducere vitam</l>
                <l xml:id="d001l502" n="502">Illius expectans complexus anxia caros,</l>
                <l xml:id="d001l503" n="503">Ergo, ubi sol imo victor convertit ab Austro,</l>
                <l xml:id="d001l504" n="504">Tum gravidos aperitque sinus et caeca relaxat</l>
                <l xml:id="d001l505" n="505">Spiramenta, novas veniat qua succus in haerbas,</l>
                <l xml:id="d001l506" n="506">Et tandem complexa suum laetatur Adonim.</l>
                <l xml:id="d001l507" n="507">At quam Sebethi fontes, quam coerula lambit</l>
                <l xml:id="d001l508" n="508">Phormelle, quaeque et Musas colit ociaque ornat</l>
                <l xml:id="d001l509" n="509">Pieridum, et magni tumulo tegit ossa Maronis</l>
                <l xml:id="d001l510" n="510">Parthenope regum domus et decus ipsa virorum,</l>
                <l xml:id="d001l511" n="511">Clara armis, clara ingeniis et fortibus ausis;</l>
                <l xml:id="d001l512" n="512">Haec annis florentem oculisque et crine decentem</l>
                <l xml:id="d001l513" n="513">Hebonem venerata, suos ritus patriumque</l>
                <l xml:id="d001l514" n="514">Instituit morem et, sacris iam rite peractis,</l>
                <l xml:id="d001l515" n="515">Urbs Hebona salutat, agrique Hebona frequentant,</l>
                <l xml:id="d001l516" n="516">Hebona et referunt simul antra et litora et amnes.</l>
                <l xml:id="d001l517" n="517">Hic etenim florem aetatis roburque iuventae</l>
                <l xml:id="d001l518" n="518">Et speciem deus et formae dat habere decorem,</l>
                <l xml:id="d001l519" n="519">Oraque luminaque et moderantis corpora sensus.</l>
                <l xml:id="d001l520" n="520">Sed prius herculei torrentia sidera monstri</l>
                <l xml:id="d001l521" n="521">Solstitio vicina domus locaque edita coeli</l>
                <l xml:id="d001l522" n="522">Diffundent terris hiemem glacialibus Euris,</l>
                <l xml:id="d001l523" n="523">Ante et conspicui summo de cardine mundi</l>
                <l xml:id="d001l524" n="524">Flava lycaonio surget Pallantias axe,</l>
                <l xml:id="d001l525" n="525">Atque diem averso subtervehet Auster olympo,</l>
                <l xml:id="d001l526" n="526">Stabunt et coeli septem labentia signa,</l>
                <l xml:id="d001l527" n="527">Quam fando patremque hominum regemque deorum</l>
                <l xml:id="d001l528" n="528">Laudibus aut meritis tollam, aut aequem ipse canendo,</l>
                <l xml:id="d001l529" n="529">Quem centum celebrant arae, quem nomina centum.</l>
                <l xml:id="d001l530" n="530">Ut siquis, iubare exorto, phoebeia demens</l>
                <l xml:id="d001l531" n="531">Ausit obire oculis ora atque haurire videndo,</l>
                <l xml:id="d001l532" n="532">Illicet ecce illi torpescunt lumina et ipsa</l>
                <l xml:id="d001l533" n="533">Caligant in luce oculi, tum tempora circum</l>
                <l xml:id="d001l534" n="534">Offundit sese nubes et fumida oberrans</l>
                <l xml:id="d001l535" n="535">Caligo, ac nigrae coelum eripuere tenebrae;</l>
                <l xml:id="d001l536" n="536">Usqueadeo nec fas oculis comprendere cuiquam,</l>
                <l xml:id="d001l537" n="537">Nec fando terrae decus et decus aetheris alti,</l>
                <l xml:id="d001l538" n="538">Unde sibi proprias ducunt animalia vitas,</l>
                <l xml:id="d001l539" n="539">Unde trahunt nostrae coelestia semina mentes,</l>
                <l xml:id="d001l540" n="540">Quo sine nec spirat quicquam, nec nascitur usquam,</l>
                <l xml:id="d001l541" n="541">Nec color ullus erat rebus, tenebrisque malignis</l>
                <l xml:id="d001l542" n="542">Et coelum et terras nox circumfusa tenebat.</l>
                <l xml:id="d001l543" n="543">Et iam intacta mei superat pars maxima coepti,</l>
                <l xml:id="d001l544" n="544">Ac mentem calor instigat. Iuvat alta vagari</l>
                <l xml:id="d001l545" n="545">Sidera et immenso propius succedere coelo;</l>
                <l xml:id="d001l546" n="546">Magnum opus. Et iam signa dei fulgentia terrent,</l>
                <l xml:id="d001l547" n="547">Armorumque haurit strepitus clangorque tubarum.</l>
                <l xml:id="d001l548" n="548">Ipse deus rapidis insistens pronus habenis</l>
                <l xml:id="d001l549" n="549">Tela manu quatit insultans, acerque cruento</l>
                <l xml:id="d001l550" n="550">Ore tonat. Pellunt agili temone iugales</l>
                <l xml:id="d001l551" n="551">Exanguis metus atque tremor, tum ferreus ora</l>
                <l xml:id="d001l552" n="552">Terror, sanguineumque pavor quatit ante flagellum,</l>
                <l xml:id="d001l553" n="553">Ille quidem divis iam formidabilis ipsis.</l>
                <l xml:id="d001l554" n="554">Sed mihi digna viro atque animi sibi conscia virtus</l>
                <l xml:id="d001l555" n="555">Suadet iter, penitusque aditus intrare repostos.</l>
                <l xml:id="d001l556" n="556">Hanc non terrisono prosternere fulmine Cyclops,</l>
                <l xml:id="d001l557" n="557">Non facibus crinem ipsa feris implexa Megera,</l>
                <l xml:id="d001l558" n="558">Nec vis ulla queat stygiis emersa tenebris.</l>
                <l xml:id="d001l559" n="559">Illi ferratum galea caput inclyta bellis</l>
                <l xml:id="d001l560" n="560">Atque deum fato maior prudentia servat,</l>
                <l xml:id="d001l561" n="561">At clipeo indomitum munit constantia pectus;</l>
                <l xml:id="d001l562" n="562">Stant adamante togae, totosque infusa per artus</l>
                <l xml:id="d001l563" n="563">Temperies valida sese metitur in hasta;</l>
                <l xml:id="d001l564" n="564">Ante vigor mentem hortaturque, animosque viriles</l>
                <l xml:id="d001l565" n="565">Aere ciens magno laudum succendit amore.</l>
                <l xml:id="d001l566" n="566">Hac duce, Iunonis odiis iactatus iniquae</l>
                <l xml:id="d001l567" n="567">Amphitryoniades tot monstra ingentia victor</l>
                <l xml:id="d001l568" n="568">Fudit humi. Non hunc liventibus obsitus umbris</l>
                <l xml:id="d001l569" n="569">Cocytos, non sparsa novem per iugera monstrum,</l>
                <l xml:id="d001l570" n="570">Aut impacatae deterruit incola Lernae,</l>
                <l xml:id="d001l571" n="571">Quo minus infernosque lacus et opaca videret</l>
                <l xml:id="d001l572" n="572">Tartara, captivum et supera ad convexa referret</l>
                <l xml:id="d001l573" n="573">Ipse canem; quin astrigerum subnixus olympum</l>
                <l xml:id="d001l574" n="574">Labentisque domos divum cervice refulsit:</l>
                <l xml:id="d001l575" n="575">Et dubitem mente haec complecti et pandere dictis?</l>
                <l xml:id="d001l576" n="576">Efferus has habitat sedes deus; huic comes haeret</l>
                <l xml:id="d001l577" n="577">Et bellum, bellique parens discordia, et irae,</l>
                <l xml:id="d001l578" n="578">Iniustum, insidiaeque, et pallida tabe cruenta</l>
                <l xml:id="d001l579" n="579">Caedes, inque suum rabies armata cruorem.</l>
                <l xml:id="d001l580" n="580">Ipse enses ac tela inter radiosque rotarum</l>
                <l xml:id="d001l581" n="581">Versatus ferrum exercetque aptatque ferendo,</l>
                <l xml:id="d001l582" n="582">Exacuitque mares animos et suscitat ira</l>
                <l xml:id="d001l583" n="583">Implacidus. Martem hinc veteres dixere Latini.</l>
                <l xml:id="d001l584" n="584">Hunc Iunone satum nullo Iove, patreque nullo</l>
                <l xml:id="d001l585" n="585">Oleniis conceptum haerbis per cresia rura,</l>
                <l xml:id="d001l586" n="586">Eductumque Hebri ripis rhodopeia ad antra</l>
                <l xml:id="d001l587" n="587">Crediderant, animi indomitum adversumque Minervae,</l>
                <l xml:id="d001l588" n="588">Scilicet aetherio mens est de fomite. At artus</l>
                <l xml:id="d001l589" n="589">Corporeos, molem discordi e semine cretam,</l>
                <l xml:id="d001l590" n="590">Iuno agitat. Ciet haec turbato in pectore versans</l>
                <l xml:id="d001l591" n="591">Sanguinis ingentis aestus et colligit iras;</l>
                <l xml:id="d001l592" n="592">Unde avidus belli furor atque insania ferri</l>
                <l xml:id="d001l593" n="593">Praecipitant. Iacet ingenti ceu pressa ruina</l>
                <l xml:id="d001l594" n="594">Mens super, at rapidus fervet sub pectore Mavors.</l>
                <l xml:id="d001l595" n="595">Hinc quondam magni tellus Iovis insula Crete,</l>
                <l xml:id="d001l596" n="596">Ionii Crete pelagi decus, inclyta bellis,</l>
                <l xml:id="d001l597" n="597">Clara viris, capere arma et acutum cingere ferrum</l>
                <l xml:id="d001l598" n="598">Prima dedit, curvo et spicula tendere cornu.</l>
                <l xml:id="d001l599" n="599">Post Thraces coluere, ferum genus, aspera duro</l>
                <l xml:id="d001l600" n="600">Terra solo, gens ipsa iugis assueta nivosis</l>
                <l xml:id="d001l601" n="601">Et praedas agitare et opimo vivere rapto.</l>
                <l xml:id="d001l602" n="602">Hoc etiam genitore satus Romanus et ipse</l>
                <l xml:id="d001l603" n="603">In patrium decus et belli sese extulit artes,</l>
                <l xml:id="d001l604" n="604">Transgressus Latii fines transgressus et Alpes,</l>
                <l xml:id="d001l605" n="605">Oceano stetit et Bactris sera intulit arma</l>
                <l xml:id="d001l606" n="606">Atque Indis, post edomiti semptem hostia Nili</l>
                <l xml:id="d001l607" n="607">Atque triumphatos non uno ex orbe Britannos.</l>
                <l xml:id="d001l608" n="608">Sed quanquam imperii impatiens et pectore saevus</l>
                <l xml:id="d001l609" n="609">Indomito ac ruptis praeceps rapiatur habenis,</l>
                <l xml:id="d001l610" n="610">Ipse tamen solium solis veneratus, adacto</l>
                <l xml:id="d001l611" n="611">Curru sistit anhelus equos; mox lora remenso</l>
                <l xml:id="d001l612" n="612">Contorquet spatio, non ante ad munera recto</l>
                <l xml:id="d001l613" n="613">Convertens cursu, quam princeps duxque deum sol</l>
                <l xml:id="d001l614" n="614">Iusserit: illum adeo timet observatque tuendo.</l>
                <l xml:id="d001l615" n="615">Iupiter hinc solio longe spectandus ab alto</l>
                <l xml:id="d001l616" n="616">Exerit os placidum terris, et fulgidus aureo</l>
                <l xml:id="d001l617" n="617">Sidere felices mortalibus explicat ignis.</l>
                <l xml:id="d001l618" n="618">Hinc ego, si qua fides astris, aut si quid ab alto</l>
                <l xml:id="d001l619" n="619">Aethera cognatum nostris in mentibus haeret,</l>
                <l xml:id="d001l620" n="620">Crediderim fas ac leges et iura piumque</l>
                <l xml:id="d001l621" n="621">Et rectum manare et amicae foedera pacis,</l>
                <l xml:id="d001l622" n="622">Crediderim insontis scelerum expertisque malorum</l>
                <l xml:id="d001l623" n="623">Mortales agere, et felicibus addere seclis</l>
                <l xml:id="d001l624" n="624">Secula, perpetuumque annos extendere in aevum;</l>
                <l xml:id="d001l625" n="625">Tanta Iovis placidi clementia, ni malus atro</l>
                <l xml:id="d001l626" n="626">Sidere torpentis Saturnus funderet ignes,</l>
                <l xml:id="d001l627" n="627">Funderet et leti causam infelicis et omne</l>
                <l xml:id="d001l628" n="628">Morborum genus et miserae mala plurima vitae.</l>
                <l xml:id="d001l629" n="629">Iupiter inde pater cunctorum auctorque bonorum.</l>
                <l xml:id="d001l630" n="630">Quin varios etiam ipsa Ioves commenta vetustas.</l>
                <l xml:id="d001l631" n="631">Iupiter omnipotens, rerum qui summa potestas,</l>
                <l xml:id="d001l632" n="632">Tu rerum sator et divum pater atque hominum rex:</l>
                <l xml:id="d001l633" n="633">Ab Iove principium generis; Iovis omnia plena;</l>
                <l xml:id="d001l634" n="634">Ille colit terras; illi sunt omnia curae.</l>
                <l xml:id="d001l635" n="635">Hinc tot sacra deo fumantiaque exta ferebant,</l>
                <l xml:id="d001l636" n="636">Hinc capitolinae dominator Iupiter arcis,</l>
                <l xml:id="d001l637" n="637">Totque triumphantis vidit de rupe Quirinos</l>
                <l xml:id="d001l638" n="638">Sanguine tingentis aram et candente iuvenco.</l>
                <l xml:id="d001l639" n="639">Quin etiam rapido qui turbine vertitur aether</l>
                <l xml:id="d001l640" n="640">Ignibus incandens, quique aera lustrat opacum</l>
                <l xml:id="d001l641" n="641">Pro Iove respersas sensit sibi frugibus aras.</l>
                <l xml:id="d001l642" n="642">Hinc tener ille calor tepidaeque ex ignibus aurae,</l>
                <l xml:id="d001l643" n="643">Quo terraeque fretumque et magnus concipit orbis,</l>
                <l xml:id="d001l644" n="644">Conceptosque fovent turgentia semina fetus;</l>
                <l xml:id="d001l645" n="645">Dictus ob haec late in gremium descendere amatae</l>
                <l xml:id="d001l646" n="646">Coniugis et placidam amplexu captare quietem.</l>
                <l xml:id="d001l647" n="647">Aeris ipse etiam campos tenet, unde per auras</l>
                <l xml:id="d001l648" n="648">Fulmineo invehitur curru, quo maximus Atlas</l>
                <l xml:id="d001l649" n="649">Intremuit, tonuere poli, atque exterrita pressit</l>
                <l xml:id="d001l650" n="650">Corda virum pavor exanguis. Ruit arduus acta</l>
                <l xml:id="d001l651" n="651">Ventorum mole, ac rutilantia fulmina torquens</l>
                <l xml:id="d001l652" n="652">Alta petit, vallisque cavas in nocte profunda</l>
                <l xml:id="d001l653" n="653">Involvit, nigra et coelum caligine condit.</l>
                <l xml:id="d001l654" n="654">Tum pluvia et largis exundant himbribus amnes,</l>
                <l xml:id="d001l655" n="655">Subiectique natant campi; crepitantia grando</l>
                <l xml:id="d001l656" n="656">Tecta ferit, dirum lapides vertuntur in himbrem</l>
                <l xml:id="d001l657" n="657">Infandi, prostrata iacent armenta per agros</l>
                <l xml:id="d001l658" n="658">Spirantisque vident natos stagnantibus arvis.</l>
                <l xml:id="d001l659" n="659">Mox uno immersa exitio cum montibus altis</l>
                <l xml:id="d001l660" n="660">It torrens, praecepsque insano vortice torquet</l>
                <l xml:id="d001l661" n="661">Obvia et obstantis annoso robore silvas,</l>
                <l xml:id="d001l662" n="662">Implumesque avium nidos cum matribus ipsis</l>
                <l xml:id="d001l663" n="663">Proruit, involvitque ferarum horrentia lustra.</l>
                <l xml:id="d001l664" n="664">Ipse autem, sulco insudans dum insistit, arator</l>
                <l xml:id="d001l665" n="665">Avulsus stiva immensum per inane rotatur</l>
                <l xml:id="d001l666" n="666">Turbine iactatus volucri et nigrante procella,</l>
                <l xml:id="d001l667" n="667">Illumque et miseros sub adunco vomere tauros</l>
                <l xml:id="d001l668" n="668">In latus adversi montis iacit, et praerupta</l>
                <l xml:id="d001l669" n="669">Valle viatorem resupino corpore volvit</l>
                <l xml:id="d001l670" n="670">Praecipitem, et latis excindit moenibus urbes.</l>
                <l xml:id="d001l671" n="671">Nec minus interea ventis maria acta tumescunt:</l>
                <l xml:id="d001l672" n="672">Assurgunt undae et montes volvuntur aquarum</l>
                <l xml:id="d001l673" n="673">Aequati coelo, fluctuque exterrita rauco</l>
                <l xml:id="d001l674" n="674">Saxa sonant. Ecce abruptis assultibus aestus</l>
                <l xml:id="d001l675" n="675">Incumbit pelago, atque ingenti vortice navem</l>
                <l xml:id="d001l676" n="676">Infligit scopulo agglomerans et litora complet</l>
                <l xml:id="d001l677" n="677">Funeribus miserorum, atro aut ter gurgite tortam</l>
                <l xml:id="d001l678" n="678">Haurit hians, operitque cavo mox aequore pontus.</l>
                <l xml:id="d001l679" n="679">Qualia dum attonitae mentes mirantur, et horror</l>
                <l xml:id="d001l680" n="680">Corda quatit, certae nec cognita causa ruinae,</l>
                <l xml:id="d001l681" n="681">Invenit metus ipse Iovem, cui fulmina dextrae</l>
                <l xml:id="d001l682" n="682">Assignant ac tela nigris humentia nimbis</l>
                <l xml:id="d001l683" n="683">Et, coelo resonante, leves per inania currus.</l>
                <l xml:id="d001l684" n="684">Has iras Iovis esse canit longaevus haruspex;</l>
                <l xml:id="d001l685" n="685">Adversi non aequa dei portenta sacerdos</l>
                <l xml:id="d001l686" n="686">Terrificat; dira ingeminat per pectora curas</l>
                <l xml:id="d001l687" n="687">Relligio, illa quidem magnorum causa malorum.</l>
                <l xml:id="d001l688" n="688">Caeduntur lectae passim de more bidentes,</l>
                <l xml:id="d001l689" n="689">Et cadit ante aras infelix victima taurus;</l>
                <l xml:id="d001l690" n="690">Discurrunt trepidae per templa adolentia matres,</l>
                <l xml:id="d001l691" n="691">Matres, atque viri: tum longa in veste dialis</l>
                <l xml:id="d001l692" n="692">Thura tenens ferit exta Iovi, flammisque per aras</l>
                <l xml:id="d001l693" n="693">Exquirit veniam et summissa voce precatur,</l>
                <l xml:id="d001l694" n="694">Ipse novem castis repetens stata sacra diebus.</l>
                <l xml:id="d001l695" n="695">Artibus his metus ille deum percrevit, et error</l>
                <l xml:id="d001l696" n="696">Invasit miseras sub honesto nomine gentes.</l>
                <l xml:id="d001l697" n="697">Quid vexare deos frustra iuvat? Ordine certo</l>
                <l xml:id="d001l698" n="698">Fert natura vices, labuntur et ordine certo</l>
                <l xml:id="d001l699" n="699">Sidera, tam varios rerum parientia casus.</l>
                <l xml:id="d001l700" n="700">Illa suos peragunt cursus servantque tenorem</l>
                <l xml:id="d001l701" n="701">Sorte datum; parent illis elementa, fidemque</l>
                <l xml:id="d001l702" n="702">Imperii mutare timent. Sic omnis ab alto</l>
                <l xml:id="d001l703" n="703">Natura est; sequitur leges quas scripserit aether.</l>
                <l xml:id="d001l704" n="704">Ipse Deus laeto spectat mortalia vultu.</l>
                <l xml:id="d001l705" n="705">Ultima sorte senex loca possidet, ultimus auras</l>
                <l xml:id="d001l706" n="706">Ambit et aeterno contristat frigore terras.</l>
                <l xml:id="d001l707" n="707">Nigra seni facies, tardus gradus, horrida barba,</l>
                <l xml:id="d001l708" n="708">Et cani crines, et membra effeta senecta;</l>
                <l xml:id="d001l709" n="709">Ingenio tamen ipse bonus, nec inutile pectus</l>
                <l xml:id="d001l710" n="710">Consiliis constansque animi prudensque futuri.</l>
                <l xml:id="d001l711" n="711">Hic olim, ut fama est, regnis expulsus olympi,</l>
                <l xml:id="d001l712" n="712">Post varius tandem casus coelique marisque,</l>
                <l xml:id="d001l713" n="713">Litore in hesperio tusci prope Thybridis amnem</l>
                <l xml:id="d001l714" n="714">Consedit, laribus tum primum acceptus amicis.</l>
                <l xml:id="d001l715" n="715">Hic regem aequaevum residemque ad munia gentem</l>
                <l xml:id="d001l716" n="716">Arbuteo avertit victu; tum, vomere tauros</l>
                <l xml:id="d001l717" n="717">Subiungens, docuit tellurem invertere et arvis</l>
                <l xml:id="d001l718" n="718">Semina committi, quae mox iam vere peracto</l>
                <l xml:id="d001l719" n="719">Stringeret et fragili contunderet arida culmo;</l>
                <l xml:id="d001l720" n="720">Quin etiam scrobibus vites, sua munera, primus</l>
                <l xml:id="d001l721" n="721">Committens curvaque premens iam falce novellas,</l>
                <l xml:id="d001l722" n="722">Lenaeos latices ignotaque pocula monstrat,</l>
                <l xml:id="d001l723" n="723">Dispersosque vocat populos ac moenia ponit.</l>
                <l xml:id="d001l724" n="724">Hinc Latium latitante deo, hinc saturnia tellus</l>
                <l xml:id="d001l725" n="725">Dicta viris; deus hinc latiis, deus additur aris</l>
                <l xml:id="d001l726" n="726">Vitisator curvam servans sub imagine falcem.</l>
                <l xml:id="d001l727" n="727">Mos erat antiquo in Latio ac laurentibus arvis,</l>
                <l xml:id="d001l728" n="728">Qui meritis patriam inventasque auxere per artis</l>
                <l xml:id="d001l729" n="729">Atque acuere suos ad publica munera sensus</l>
                <l xml:id="d001l730" n="730">Utile commenti in medium et nova commoda vitae,</l>
                <l xml:id="d001l731" n="731">In numerumque referre deum atque hos addere templis:</l>
                <l xml:id="d001l732" n="732">Ut Ianum, Faunosque, ut quem pollentibus haerbis</l>
                <l xml:id="d001l733" n="733">Fecit avem et variis pinxit dea daedala pennis,</l>
                <l xml:id="d001l734" n="734">Ut geminos etiam pilunnia numina fratres,</l>
                <l xml:id="d001l735" n="735">Ut cuius famulata domus pinaria sacris,</l>
                <l xml:id="d001l736" n="736">Et carmentali tribuit quae nomina portae:</l>
                <l xml:id="d001l737" n="737">Purpura quin etiam ad summos ubi venit honores</l>
                <l xml:id="d001l738" n="738">Ambitioque caput coelo intulit, hinc Hadrianos</l>
                <l xml:id="d001l739" n="739">Et Nervas, hinc Caesareae tot numina gentis</l>
                <l xml:id="d001l740" n="740">Et coluere quidem et templis posuere dicatis.</l>
                <l xml:id="d001l741" n="741">Heu, rerum ignarae mentes ignaraque veri</l>
                <l xml:id="d001l742" n="742">Pectora, quid simulacra iuvant? Quid luce carentum</l>
                <l xml:id="d001l743" n="743">Corpora? Et incensis pacem tot poscere ab aris?</l>
                <l xml:id="d001l744" n="744">Unus enim sator est rerum, qui cuncta gubernat,</l>
                <l xml:id="d001l745" n="745">Quemque oculis neque cernere erit neque tangere palmis,</l>
                <l xml:id="d001l746" n="746">Sed tantum mente invenias. Nanque arduus imas</l>
                <l xml:id="d001l747" n="747">Despectat nubes et coeli culmina pressat,</l>
                <l xml:id="d001l748" n="748">Cuncta regens; nam cuncta tulit longe optimus auctor</l>
                <l xml:id="d001l749" n="749">Perfectorum operum et rerum causa una bonarum.</l>
                <l xml:id="d001l750" n="750">Hunc neque marmoreis renitentia templa columnis,</l>
                <l xml:id="d001l751" n="751">Non auri pretiosus honos, non indica concha,</l>
                <l xml:id="d001l752" n="752">Nec quae phidiaco spirant simulacra metallo,</l>
                <l xml:id="d001l753" n="753">Aut tauri ante aras fusi cervice cruores,</l>
                <l xml:id="d001l754" n="754">Sed precibus ieiuna piis et conscia recti</l>
                <l xml:id="d001l755" n="755">Mens placare queat facilem parvoque volentem</l>
                <l xml:id="d001l756" n="756">Munere, si qua pii summittunt thura Sabaei.</l>
                <l xml:id="d001l757" n="757">Sed nos, incertum spatiis dum currimus aequor,</l>
                <l xml:id="d001l758" n="758">Longius evehimur vento rapiente per altum;</l>
                <l xml:id="d001l759" n="759">Iam portus capere optatos et cedere fessum</l>
                <l xml:id="d001l760" n="760">Aura iubet, litusque sinum convertere ad ipsum,</l>
                <l xml:id="d001l761" n="761">Sideraque alta sequi, certosque intendere cursus.</l>
                <l xml:id="d001l762" n="762">Prima igitur niveis Phoebe latonia bigis</l>
                <l xml:id="d001l763" n="763">Invehitur, posthinc ales Cyllenius altis</l>
                <l xml:id="d001l764" n="764">Excurrit spatiis, iustaque Erycina canoras</l>
                <l xml:id="d001l765" n="765">Iungit aves, cui blanda comes fert lora voluptas</l>
                <l xml:id="d001l766" n="766">Divinum stillans rorem ambrosiamque capillis.</l>
                <l xml:id="d001l767" n="767">Quadriiugis hinc vectus equis sol igneus ambit,</l>
                <l xml:id="d001l768" n="768">Quem procul insequitur rutilanti sidere Mavors;</l>
                <l xml:id="d001l769" n="769">Post felix coeli sidus Iovis emicat ignis;</l>
                <l xml:id="d001l770" n="770">Ultimus extremo torpet Saturnus in orbe.</l>
                <l xml:id="d001l771" n="771">Hic prope terdenis mundum vertentibus annis</l>
                <l xml:id="d001l772" n="772">Ambit et in partis, quas liquerat ante, revertens</l>
                <l xml:id="d001l773" n="773">Percurrit tardis coeli momenta quadrigis</l>
                <l xml:id="d001l774" n="774">Pallidus, ac duros affert mortalibus annos.</l>
                <l xml:id="d001l775" n="775">Clara Iovi facies ac lumine sidus amico,</l>
                <l xml:id="d001l776" n="776">Bissenisque annis bissena relabitur astra.</l>
                <l xml:id="d001l777" n="777">Bis cererem legit messor, bis vinitor uvas,</l>
                <l xml:id="d001l778" n="778">Dum bis sex rutilus percurrit sidera Mavors,</l>
                <l xml:id="d001l779" n="779">Mavors arma serens et tristia crimina belli.</l>
                <l xml:id="d001l780" n="780">Thymbraeas paulo ante rotas Venus aurea metam</l>
                <l xml:id="d001l781" n="781">Attingit, cupidas acuens in pectore curas,</l>
                <l xml:id="d001l782" n="782">Sive diem laeto secum fert roscida vultu,</l>
                <l xml:id="d001l783" n="783">Seu noctem hesperiis decedens suscitat undis.</l>
                <l xml:id="d001l784" n="784">Hanc curru properante celer Cyllenius anteit,</l>
                <l xml:id="d001l785" n="785">Ipse quidem ad causas et linguae promptior arma.</l>
                <l xml:id="d001l786" n="786">Terdenas iter assuetum Latonia noctis,</l>
                <l xml:id="d001l787" n="787">Noctis atque dies et mensem pervigil errat,</l>
                <l xml:id="d001l788" n="788">Dum solem rursum assequitur novaque astruit orsa,</l>
                <l xml:id="d001l789" n="789">Oceanum interea alternos auctura per aestus,</l>
                <l xml:id="d001l790" n="790">Visura et blando crescentia semina vultu;</l>
                <l xml:id="d001l791" n="791">Sed quanquam properare viam iuvat, ipsa, relicto</l>
                <l xml:id="d001l792" n="792">Aethere, (cogit amor) per amici devia Latmi</l>
                <l xml:id="d001l793" n="793">Furtim saxa petit complexus inter amatos</l>
                <l xml:id="d001l794" n="794">Attrectare suis tenerum Endymiona lacertis,</l>
                <l xml:id="d001l795" n="795">Non tamen ausa viri mollem turbare quietem.</l>
                <l xml:id="d001l796" n="796">Sed quanquam vario fulgent quae sidera mundo,</l>
                <l xml:id="d001l797" n="797">Quaesitum est, num luce quidem phaethontide fulgent,</l>
                <l xml:id="d001l798" n="798">An proprios natura illis indulserit ignes.</l>
                <l xml:id="d001l799" n="799">Non dubium quin luna notho splendore per auras</l>
                <l xml:id="d001l800" n="800">Raptetur, minuatque sequens, fugiensque rependat</l>
                <l xml:id="d001l801" n="801">Luminis alternos haustus, fraternaque rursus</l>
                <l xml:id="d001l802" n="802">Ora fovens nullos terris diffundat honores;</l>
                <l xml:id="d001l803" n="803">At procul e regione means, tum denique toto</l>
                <l xml:id="d001l804" n="804">Ore vomit flammas et luce refulget honora.</l>
                <l xml:id="d001l805" n="805">Et quanquam varias mutat tamen una figuras,</l>
                <l xml:id="d001l806" n="806">Non unquam medio magis, aut minus emicat orbe.</l>
                <l xml:id="d001l807" n="807">Nam cum desertas amisso lumine terras</l>
                <l xml:id="d001l808" n="808">Nulla fovet, tum plena diis coeloque ministrat;</l>
                <l xml:id="d001l809" n="809">Tum quoque praetumido suspectat sidera vultu,</l>
                <l xml:id="d001l810" n="810">Cum nova curvatos reparando colligit ignes.</l>
                <l xml:id="d001l811" n="811">Sidera dum terrasque aequata fonte tuetur,</l>
                <l xml:id="d001l812" n="812">Orbe micat medio; mox curvo sidera cornu</l>
                <l xml:id="d001l813" n="813">Suspiciens, tumido spectat mortalia vultu.</l>
                <l xml:id="d001l814" n="814">Tum nullis coelum radiis nullo ore tuetur,</l>
                <l xml:id="d001l815" n="815">Plena ferit tremulis cum stagna liquentia flammis.</l>
                <l xml:id="d001l816" n="816">Hinc superis coeloque datur quod demitur orbi.</l>
                <l xml:id="d001l817" n="817">Ergo, aliena fovens in opaco lumina semper</l>
                <l xml:id="d001l818" n="818">Corpore, phoebea nusquam de lampade fulget</l>
                <l xml:id="d001l819" n="819">Corpore non medio, non plena lucida fronte;</l>
                <l xml:id="d001l820" n="820">Sed specie tamen alterna, ni forte sub umbram</l>
                <l xml:id="d001l821" n="821">Inciderit terrae atque hinc luce laboret adempta.</l>
                <l xml:id="d001l822" n="822">Quae quoniam volucri fertur sub sidera lapsu,</l>
                <l xml:id="d001l823" n="823">Aestivi tam saepe premens cava tergora Cancri,</l>
                <l xml:id="d001l824" n="824">Nimbosum tam saepe etiam delata sub Austrum,</l>
                <l xml:id="d001l825" n="825">Incandens tam saepe aestas ac frigida bruma</l>
                <l xml:id="d001l826" n="826">Instaret, sortita suum si luna calorem</l>
                <l xml:id="d001l827" n="827">Proxima nativis succenderet ignibus arva,</l>
                <l xml:id="d001l828" n="828">Aut longinqua neget proprium procul acta vigorem.</l>
                <l xml:id="d001l829" n="829">Unde maris certi accessus, totidemque recessus?</l>
                <l xml:id="d001l830" n="830">Unde et perpetuo manantia flumina cursu,</l>
                <l xml:id="d001l831" n="831">Aut alimenta trahant gignentia? Quae pater ipse</l>
                <l xml:id="d001l832" n="832">Prospiciens, lunam obscura ferugine tinxit</l>
                <l xml:id="d001l833" n="833">Coeruleos moderantem aestus liquentiaque arva.</l>
                <l xml:id="d001l834" n="834">Quin etiam licet atra genas et opaca per ora</l>
                <l xml:id="d001l835" n="835">Pallor eat, tamen, interior qua cogitur orbis,</l>
                <l xml:id="d001l836" n="836">Densa situ magis et scabra rubigine sordet.</l>
                <l xml:id="d001l837" n="837">Ergo et cum solem adversum se agit undique, et ipsum</l>
                <l xml:id="d001l838" n="838">Implevit radians phoebei luminis orbem,</l>
                <l xml:id="d001l839" n="839">Qua squalet parte atque horret caligine, densas</l>
                <l xml:id="d001l840" n="840">Obducit maculas et se sua reddit imago;</l>
                <l xml:id="d001l841" n="841">Aerea qualis ubi clipei fulgentis ab ipso</l>
                <l xml:id="d001l842" n="842">Sole repercussa est, aurato fluctuat orbe</l>
                <l xml:id="d001l843" n="843">Clara aciem flammis et luce corusca decora,</l>
                <l xml:id="d001l844" n="844">Verum si qua tamen nitido super aere resedit</l>
                <l xml:id="d001l845" n="845">Scabra situ turpisque atra rubigine labes,</l>
                <l xml:id="d001l846" n="846">Stat maculis obducta aciem, stat squalida vultum,</l>
                <l xml:id="d001l847" n="847">Non Phoebi radiis, non ulli pervia flammae.</l>
                <l xml:id="d001l848" n="848">Praeterea cur sola acies immota deorum</l>
                <l xml:id="d001l849" n="849">Cernitur obtutuque haeret defixa sub ipso,</l>
                <l xml:id="d001l850" n="850">Cum tot et illa quidem sidentia signa micanti</l>
                <l xml:id="d001l851" n="851">Scintillent radio, tremulusque internatet ardor?</l>
                <l xml:id="d001l852" n="852">Scilicet alta illis regio sedesque repostae.</l>
                <l xml:id="d001l853" n="853">Quo postquam advenit defesso lumine visus,</l>
                <l xml:id="d001l854" n="854">Defessus tremit ipse, tamen tremere ipsa videntur</l>
                <l xml:id="d001l855" n="855">Astra; micant radii, lumina nostra tremiscunt.</l>
                <l xml:id="d001l856" n="856">At contra vicina deum statio ardua quanquam,</l>
                <l xml:id="d001l857" n="857">Prospectu facilis tamen atque immota tuenti;</l>
                <l xml:id="d001l858" n="858">Quo penetrans stat certa loco insistitque videndo</l>
                <l xml:id="d001l859" n="859">Nostra acies, fixisque oculis immobilis haeret.</l>
                <l xml:id="d001l860" n="860">Plumbea si acta manu balearis pondera fundae</l>
                <l xml:id="d001l861" n="861">Concipiunt malegratum ignem flammisque liquescunt,</l>
                <l xml:id="d001l862" n="862">Si ferro praefixa et nervo impulsa sagitta</l>
                <l xml:id="d001l863" n="863">Aera per vacuum ignescitque ardetque volando,</l>
                <l xml:id="d001l864" n="864">Quid mirum, circumfusus si candeat aer</l>
                <l xml:id="d001l865" n="865">Percitus aeterno motu atque urgentibus astris?</l>
                <l xml:id="d001l866" n="866">Principiis vero ex illis constare videntur</l>
                <l xml:id="d001l867" n="867">Sidera et aetherium inde olim traxisse vigorem,</l>
                <l xml:id="d001l868" n="868">Qua volitant rapidaque polum vertigine lustrant,</l>
                <l xml:id="d001l869" n="869">Et celeri biiugum cursu vectantur equorum.</l>
                <l xml:id="d001l870" n="870">Quae postquam facili perfecit singula nutu</l>
                <l xml:id="d001l871" n="871">Ille opifex rerum et mundi inviolabilis auctor,</l>
                <l xml:id="d001l872" n="872">Concilium vocat et superos arcessit olympo.</l>
                <l xml:id="d001l873" n="873">Est procul immensi regio late ardua mundi</l>
                <l xml:id="d001l874" n="874">Non homini explorata, humano aut cognita sensu.</l>
                <l xml:id="d001l875" n="875">Hic sedes augusta Dei, siquando vocatis</l>
                <l xml:id="d001l876" n="876">Dat leges superis, aut publica munera tractat.</l>
                <l xml:id="d001l877" n="877">In medio sedet ipse: astat Sapientia dextra,</l>
                <l xml:id="d001l878" n="878">Hinc Amor, et solio resident tria numina in uno;</l>
                <l xml:id="d001l879" n="879">Sub pedibus Natura potens, Tempusque, Locusque,</l>
                <l xml:id="d001l880" n="880">Et varians Fortuna, atque immutabilis Ordo;</l>
                <l xml:id="d001l881" n="881">Inde alii proceres et convenientia late</l>
                <l xml:id="d001l882" n="882">Numina. Et incessu iam tum graviore notatus,</l>
                <l xml:id="d001l883" n="883">Aegocerontei referens spolia inclita monstri,</l>
                <l xml:id="d001l884" n="884">Saturnus gratam senior iusta astitit Urnam,</l>
                <l xml:id="d001l885" n="885">Saturnus, cui cana coma, cui sordida vestis.</l>
                <l xml:id="d001l886" n="886">Quem iusta pharetram incinctus volucrisque sagittas</l>
                <l xml:id="d001l887" n="887">Laetus achemenio consedit Iupiter arcu,</l>
                <l xml:id="d001l888" n="888">Squamea cui geminis horrescunt baltea monstris.</l>
                <l xml:id="d001l889" n="889">Hinc Mavors rigido crispans hastilia ferro</l>
                <l xml:id="d001l890" n="890">Suspenditque Nepam galea, conoque minantes</l>
                <l xml:id="d001l891" n="891">Librat agens Chelas; tum cornibus acer aduncis</l>
                <l xml:id="d001l892" n="892">Asperat et clipeo pugnas meditatur aheno,</l>
                <l xml:id="d001l893" n="893">Excussatque Aries caput et pede proterit auras.</l>
                <l xml:id="d001l894" n="894">Tum voce et cithara gratus nitidaque iuventa,</l>
                <l xml:id="d001l895" n="895">Horridus idem etiam pharetra spolioque Leonis</l>
                <l xml:id="d001l896" n="896">Phoebus adest, Phoebique comes Lux aurea, cuius</l>
                <l xml:id="d001l897" n="897">Munere non tenebras superi, non nubila norunt.</l>
                <l xml:id="d001l898" n="898">At Venus auratis humeros armata sagittis</l>
                <l xml:id="d001l899" n="899">Candentemque manum flammis, licet editus esset</l>
                <l xml:id="d001l900" n="900">Nondum Amor, urentes iam tum meditatur amores,</l>
                <l xml:id="d001l901" n="901">Iam tum sollicitis animos incendere curis;</l>
                <l xml:id="d001l902" n="902">Atque illi vario radiabat candida limbo</l>
                <l xml:id="d001l903" n="903">Vestis, et in molli surgebant lilia prato,</l>
                <l xml:id="d001l904" n="904">Et quot vere novo tellus parit alma colores.</l>
                <l xml:id="d001l905" n="905">Inter quos tenerum niveo candore Iuvencum</l>
                <l xml:id="d001l906" n="906">Urit amor. Nunc ille Notus atque aera captans,</l>
                <l xml:id="d001l907" n="907">Heu, male dilectos queritur desertus amores,</l>
                <l xml:id="d001l908" n="908">Nunc moeret viridi infelix proiectus in haerba;</l>
                <l xml:id="d001l909" n="909">Interdum ingenti frondosa per avia saltu</l>
                <l xml:id="d001l910" n="910">Proripitur, sequiturque inventam fortis amicam</l>
                <l xml:id="d001l911" n="911">Iam victor, mox victus et exspes; hinc latet antro</l>
                <l xml:id="d001l912" n="912">Abditus, et miseras rumpunt spelaea querelas.</l>
                <l xml:id="d001l913" n="913">Ipsa autem media divorum in parte resedit,</l>
                <l xml:id="d001l914" n="914">Autunnus paribus qua tempora dividit horis.</l>
                <l xml:id="d001l915" n="915">Virginis hinc facie insignis flavoque capillo</l>
                <l xml:id="d001l916" n="916">Mercurius, geminae nectunt talaria plantae:</l>
                <l xml:id="d001l917" n="917">Ipse puer laetus studio et puerilibus annis.</l>
                <l xml:id="d001l918" n="918">Ac tandem rapidis velox Latonia bigis</l>
                <l xml:id="d001l919" n="919">Alba genas niveaeque nitens in vellere lanae,</l>
                <l xml:id="d001l920" n="920">Candida subrutilis redimita monilia Cancris.</l>
                <l xml:id="d001l921" n="921">Ergo ubi convenere animisque opibusque parati,</l>
                <l xml:id="d001l922" n="922">Quales iussi aderant, intentique agmine longo</l>
                <l xml:id="d001l923" n="923">Expectant signum atque alacres praecepta capessunt,</l>
                <l xml:id="d001l924" n="924">Tum genitor solio placidus sic coepit ab alto:</l>
                <l xml:id="d001l925" n="925">"Cuncta equidem, o superi, placuit quaecunque creavi;</l>
                <l xml:id="d001l926" n="926">Sic volui, nec nos unquam fecisse pigebit.</l>
                <l xml:id="d001l927" n="927">Auctorem illa suum referunt, nec deficit illis</l>
                <l xml:id="d001l928" n="928">Ipse opifex; operi decor, et praestantia iuncta est;</l>
                <l xml:id="d001l929" n="929">Est rebus sua cuique fides, est et locus. Ignem</l>
                <l xml:id="d001l930" n="930">Et terras ieci primordia; quae tamen inter</l>
                <l xml:id="d001l931" n="931">Aeris immensos campos neptunniaque arva,</l>
                <l xml:id="d001l932" n="932">Quod sibi perpetui constaret machina mundi,</l>
                <l xml:id="d001l933" n="933">Congessi, mundumque aequa compagi ligavi,</l>
                <l xml:id="d001l934" n="934">Nexibus alternis et amico singula vinclo.</l>
                <l xml:id="d001l935" n="935">Vos autem coeli meliore in parte locavi,</l>
                <l xml:id="d001l936" n="936">Aetheriumque dedi insontis habitare recessum.</l>
                <l xml:id="d001l937" n="937">Nam quanquam geniti et coeptis mortalibus orti,</l>
                <l xml:id="d001l938" n="938">Nascendique vices et iam revocabilis ordo</l>
                <l xml:id="d001l939" n="939">Obsistunt, at nostra illis pollentior est vis,</l>
                <l xml:id="d001l940" n="940">Non rerum causis, non ulli obnoxia fato.</l>
                <l xml:id="d001l941" n="941">Nunc igitur quae certa manet sententia menti</l>
                <l xml:id="d001l942" n="942">Accipite, et quae sit reliquis mihi cura creandis.</l>
                <l xml:id="d001l943" n="943">Absolvenda quidem mundi inferioris imago,</l>
                <l xml:id="d001l944" n="944">Quando etiam generis rerum tria semina restant,</l>
                <l xml:id="d001l945" n="945">Nec manibus tractare deum mortalia fas est.</l>
                <l xml:id="d001l946" n="946">Quare agite, et celeres quam primum ascendite currus</l>
                <l xml:id="d001l947" n="947">Aggressi mortale opus et genus omne animantum;</l>
                <l xml:id="d001l948" n="948">Aerias celebrate plagas, serite aequoris undas</l>
                <l xml:id="d001l949" n="949">Tellurisque sinus gravidos, ut ne qua peracto</l>
                <l xml:id="d001l950" n="950">Pars operi aut rebus desit pater ipse creandis.</l>
                <l xml:id="d001l951" n="951">Imprimis teretes hominum fingentibus artus</l>
                <l xml:id="d001l952" n="952">Artificem navare operam, tum condere membra</l>
                <l xml:id="d001l953" n="953">Cura sit, aetherios divini seminis haustus</l>
                <l xml:id="d001l954" n="954">Apta haurire animos coelesti e fomite ductos.</l>
                <l xml:id="d001l955" n="955">Hi fundare urbes populis, hi ponere iura,</l>
                <l xml:id="d001l956" n="956">Addere et imperio fasces, dare nomina rebus</l>
                <l xml:id="d001l957" n="957">Assuescant, rectumque sequi, atque offerre periclis,</l>
                <l xml:id="d001l958" n="958">Et pugnare malis, et honesto vivere parto,</l>
                <l xml:id="d001l959" n="959">Atque inopes rerum casus superare ferendo,</l>
                <l xml:id="d001l960" n="960">Dum fluidum solvetur opus, dum carcere laxo</l>
                <l xml:id="d001l961" n="961">Iussi sidereas coeli revocentur ad arces.</l>
                <l xml:id="d001l962" n="962">Interea altrices operas victumque volentes</l>
                <l xml:id="d001l963" n="963">Fundite, et ingentis animos accendite laudi,</l>
                <l xml:id="d001l964" n="964">Rectorem ut noscant superum, patriamque requirant,</l>
                <l xml:id="d001l965" n="965">Et genus, et coeli sursum templa ardua cernant,</l>
                <l xml:id="d001l966" n="966">Auctorisque sui memores iustumque piumque</l>
                <l xml:id="d001l967" n="967">Servent, et placidos discant non temnere divos.</l>
                <l xml:id="d001l968" n="968">Sic placitum, sic nostra fluant certo ordine fata."</l>
                <l xml:id="d001l969" n="969">Dixit et ingentem nutu concussit olimpum.</l>
                <l xml:id="d001l970" n="970">Illi praecipites liquidum circum aethera lapsi</l>
                <l xml:id="d001l971" n="971">Iussa obeunt, verruntque rotis properantibus auras.</l>
                <l xml:id="d001l972" n="972">Nec mora: vestiri colles et roscida prata,</l>
                <l xml:id="d001l973" n="973">Innarique aer pennis atque aequora caudis,</l>
                <l xml:id="d001l974" n="974">Quadrupedum et resonare gravi sola concita cornu.</l>
                <l xml:id="d001l975" n="975">Fagiferae viridante iugo, viridantibus Alpes</l>
                <l xml:id="d001l976" n="976">Vallibus, et viridante cacumine Caucasus ingens</l>
                <l xml:id="d001l977" n="977">Laetatur, furtis olim doliturus iniquis.</l>
                <l xml:id="d001l978" n="978">Illicet ecce caput viridi circumdat amictu</l>
                <l xml:id="d001l979" n="979">Aetna, giganteae dolitura incendia pugnae;</l>
                <l xml:id="d001l980" n="980">Illicet umbrosis vestita est vallibus Ida,</l>
                <l xml:id="d001l981" n="981">Ida gravis Troiae deploratur ruinas.</l>
                <l xml:id="d001l982" n="982">Frondet Athos, frondetque iugis immanibus Oeta</l>
                <l xml:id="d001l983" n="983">Herculeum visura rogum, creberque Erymanthus</l>
                <l xml:id="d001l984" n="984">Ilicibus, longaque coma spectabilis Haemus.</l>
                <l xml:id="d001l985" n="985">Ostentat Rhodope comitantis Orphea silvas,</l>
                <l xml:id="d001l986" n="986">Orphea mulcentem tigres et carmine lyncas,</l>
                <l xml:id="d001l987" n="987">Sed non foemineos moderantem voce tumultus.</l>
                <l xml:id="d001l988" n="988">Maenalio stupet in saltu dum increscere cornum,</l>
                <l xml:id="d001l989" n="989">Non sensit quercu sese frondere Lycaeus.</l>
                <l xml:id="d001l990" n="990">Gargano in magno, in nimbifero Apennino</l>
                <l xml:id="d001l991" n="991">Dum crescunt tiliae atque orni, dum vertice Pindi</l>
                <l xml:id="d001l992" n="992">Surgit acer, pinu interea se sullevat alta</l>
                <l xml:id="d001l993" n="993">Pelion et late pelago sua signa minatur.</l>
                <l xml:id="d001l994" n="994">Iam videas canentem oleis frondere Taburnum,</l>
                <l xml:id="d001l995" n="995">Asinios simul et colles clitunniaque arva,</l>
                <l xml:id="d001l996" n="996">Iamque cybelaeis undare et Dindima silvis.</l>
                <l xml:id="d001l997" n="997">Pampinea caput Aenarie biiugisque Vesevus</l>
                <l xml:id="d001l998" n="998">Fronde tegunt, tegit et picea se Sila sub umbra,</l>
                <l xml:id="d001l999" n="999">Ac buxo varius nectit sibi ferta Cytorus.</l>
                <l xml:id="d001l1000" n="1000">Proveniunt late campis coelestia dona,</l>
                <l xml:id="d001l1001" n="1001">Plurima nux et pruna rubentia et aurea ramis</l>
                <l xml:id="d001l1002" n="1002">Mala et odoratis non indecor arbutus hortis.</l>
                <l xml:id="d001l1003" n="1003">Ingentis patulae ramos, ingentia sursum</l>
                <l xml:id="d001l1004" n="1004">Brachia porrigere ac radice in tartara ferri</l>
                <l xml:id="d001l1005" n="1005">Et cerasi, palmaeque, et lotos amica Lyaeo,</l>
                <l xml:id="d001l1006" n="1006">Atque in sanguineam morus post versa figuram</l>
                <l xml:id="d001l1007" n="1007">Coepere, et mensis sorbus placitura secundis.</l>
                <l xml:id="d001l1008" n="1008">Erumpuntque solo biferae atque cydonia canis</l>
                <l xml:id="d001l1009" n="1009">Frondibus, erumpunt sudanti balsama ligno,</l>
                <l xml:id="d001l1010" n="1010">Punicaque, et fragili nitens in stipite praecox,</l>
                <l xml:id="d001l1011" n="1011">Ac de textilibus pendentia citria ramis;</l>
                <l xml:id="d001l1012" n="1012">Citria, quae semper (visu mirabile) vernum</l>
                <l xml:id="d001l1013" n="1013">Spirant flore decus, semperque nitentia gratis</l>
                <l xml:id="d001l1014" n="1014">Floribus ac foetu aeternaque virentia fronde,</l>
                <l xml:id="d001l1015" n="1015">Citria amalphaeis latebra haud incommoda nymphis.</l>
                <l xml:id="d001l1016" n="1016">Coepere et viridis mirari flumina ripas;</l>
                <l xml:id="d001l1017" n="1017">Canentis Ufens salices, et flavus arena</l>
                <l xml:id="d001l1018" n="1018">Populeas Thybris frondes, quique aequora findit</l>
                <l xml:id="d001l1019" n="1019">Gallica, quondam etiam lacrimas Phaetontis amati</l>
                <l xml:id="d001l1020" n="1020">Eridanus misturus aquis, miratur et alnum</l>
                <l xml:id="d001l1021" n="1021">Nar praeceps, frondentem alnum, miratur et ipse</l>
                <l xml:id="d001l1022" n="1022">Coeruleus Liris, tum cinctus arundine crinem</l>
                <l xml:id="d001l1023" n="1023">Vulturnus, flammasque deum sensurus Enipeus.</l>
                <l xml:id="d001l1024" n="1024">Sensit odoratos Indus subolescere ramos</l>
                <l xml:id="d001l1025" n="1025">Coeruleo cum Gange, cavo et caput extulit antro;</l>
                <l xml:id="d001l1026" n="1026">Sensit thuriferum late nemus altus Hydaspes</l>
                <l xml:id="d001l1027" n="1027">Et sua Oronteae senserunt cinnama ripae.</l>
                <l xml:id="d001l1028" n="1028">Dum Tagus aurifluo vectatur gurgite, et undis</l>
                <l xml:id="d001l1029" n="1029">In mare rumpit Anas, sullato lumine uterque</l>
                <l xml:id="d001l1030" n="1030">Pirenes scopulis viridantia robora late</l>
                <l xml:id="d001l1031" n="1031">Prospiciunt variare comas admotaque coelo</l>
                <l xml:id="d001l1032" n="1032">Iam nemora et densas per saxa rigentia taxos.</l>
                <l xml:id="d001l1033" n="1033">Ecce sub haec varia sese Tegus integit umbra,</l>
                <l xml:id="d001l1034" n="1034">Ipse et Anas viridi ripas vestitus amictu</l>
                <l xml:id="d001l1035" n="1035">Frondenti vehitur per flumina summa phaselo.</l>
                <l xml:id="d001l1036" n="1036">Haud illi invidit Sicorisve, aut cultor Hiberus</l>
                <l xml:id="d001l1037" n="1037">Gentis iulaeae. Quin, qua vagus aequora findit,</l>
                <l xml:id="d001l1038" n="1038">Hic choreas agit, et praecinctus arundine frontem</l>
                <l xml:id="d001l1039" n="1039">Gaudet agros, gaudet lenaeo palmite terram</l>
                <l xml:id="d001l1040" n="1040">Hesperiam frondere et alescere vitibus ulmos.</l>
                <l xml:id="d001l1041" n="1041">Quod frondes, Penee, novas mirare? Quid umbras</l>
                <l xml:id="d001l1042" n="1042">Et lauros? Visure deum per pascua laetas</l>
                <l xml:id="d001l1043" n="1043">Ducere oves, miserosque cava testudine amores</l>
                <l xml:id="d001l1044" n="1044">Solantem, teque et Daphnen per prata vocantem,</l>
                <l xml:id="d001l1045" n="1045">Visure et patriis natam frondescere ripis</l>
                <l xml:id="d001l1046" n="1046">Tendentemque manus et flumina nota precantem,</l>
                <l xml:id="d001l1047" n="1047">Candida dum subitus serpit per pectora cortex</l>
                <l xml:id="d001l1048" n="1048">(Ah miseram) et viridem ducunt dum membra rigorem.</l>
                <l xml:id="d001l1049" n="1049">Interea colles florere, virescere valles</l>
                <l xml:id="d001l1050" n="1050">Incipiunt, late et foliis mollescere rura.</l>
                <l xml:id="d001l1051" n="1051">Ver halat, Zephyris mulcent spirantibus aurae,</l>
                <l xml:id="d001l1052" n="1052">Cloris odorato devecta per aera curru</l>
                <l xml:id="d001l1053" n="1053">Laetata et varias nemorum increbrescere frondes</l>
                <l xml:id="d001l1054" n="1054">Spargit humi varios, fertur quacumque, colores,</l>
                <l xml:id="d001l1055" n="1055">Quaque movet gressus surgunt violaeque rosaeque</l>
                <l xml:id="d001l1056" n="1056">Coritiique croci atque immortales amaranthi,</l>
                <l xml:id="d001l1057" n="1057">Candida nec niveis cessura ligustra pruinis.</l>
                <l xml:id="d001l1058" n="1058">Ipsae etiam Charites socio simul agmine fundunt</l>
                <l xml:id="d001l1059" n="1059">Certatim illa thymum roremque et molle cyperon,</l>
                <l xml:id="d001l1060" n="1060">Haec casias caltasque, haec et vacinia nigra</l>
                <l xml:id="d001l1061" n="1061">Narcissi et lacrimas Hyacinthi et nobile gramen</l>
                <l xml:id="d001l1062" n="1062">Et thymbram et quot nunc tellus fert daedala flores.</l>
                <l xml:id="d001l1063" n="1063">Ipse Deus laeto spectat sua munera vultu.</l>
                <l xml:id="d001l1064" n="1064">Tum maris horrisoni fluctus liquentiaque arva</l>
                <l xml:id="d001l1065" n="1065">Neptunni pecus et squamoso corpore pisces</l>
                <l xml:id="d001l1066" n="1066">Insiliunt; alii scopulos et litora passim</l>
                <l xml:id="d001l1067" n="1067">Curva petunt, alii pelagusque atque ima profundi,</l>
                <l xml:id="d001l1068" n="1068">Aut tendunt scythici maeotica ad hostia ponti,</l>
                <l xml:id="d001l1069" n="1069">Infidum genus in fraudem praedamque paratum.</l>
                <l xml:id="d001l1070" n="1070">Errantes passim et nullo custode vagantes</l>
                <l xml:id="d001l1071" n="1071">Coeruleus longe Nereus videt, advocat hudum</l>
                <l xml:id="d001l1072" n="1072">Protea, qui socias acies, socia agmina iungat,</l>
                <l xml:id="d001l1073" n="1073">Et statuit pastorem. Illi data signa sequuntur,</l>
                <l xml:id="d001l1074" n="1074">Ipse agit errantes ad pabula et ipse reducit</l>
                <l xml:id="d001l1075" n="1075">Inde domum; clarum e specula dat buccina signum.</l>
                <l xml:id="d001l1076" n="1076">Aera quin etiam pictae petiere volucres</l>
                <l xml:id="d001l1077" n="1077">Armatae accurvis rostris atque unguibus uncis.</l>
                <l xml:id="d001l1078" n="1078">Ipsae iter intendunt pennis et cantibus auras</l>
                <l xml:id="d001l1079" n="1079">Demulcent, tectae nemorum variantibus umbris.</l>
                <l xml:id="d001l1080" n="1080">Nullae illis certae sedes, connubia certis</l>
                <l xml:id="d001l1081" n="1081">Temporibus; tunc tecta locant, tunc figere nidos</l>
                <l xml:id="d001l1082" n="1082">Cura subit; mox ova fovent ac pignora curant,</l>
                <l xml:id="d001l1083" n="1083">Atque edunt teneros plumoso corpore foetus,</l>
                <l xml:id="d001l1084" n="1084">Optatasque ferunt aut ore aut unguibus escas.</l>
                <l xml:id="d001l1085" n="1085">Fatidicos avium cantus alasque futuri</l>
                <l xml:id="d001l1086" n="1086">Praesagas dixere, neque aut sine numine divum</l>
                <l xml:id="d001l1087" n="1087">Tendere iter pennis laeva destrave ferantur,</l>
                <l xml:id="d001l1088" n="1088">Aut canere et varias e ramis edere voces</l>
                <l xml:id="d001l1089" n="1089">Nocturnas, seu de tectis hululare querelas.</l>
                <l xml:id="d001l1090" n="1090">Cernere erat longum in campis depascier agmen</l>
                <l xml:id="d001l1091" n="1091">Quadrupedum, sociosque greges in pascua ferri.</l>
                <l xml:id="d001l1092" n="1092">Una ingens bos, una ariesque et setiger hircus</l>
                <l xml:id="d001l1093" n="1093">Cornibus armati frontem, et pede fortior ibat</l>
                <l xml:id="d001l1094" n="1094">Acer equus, iam tum insidias et dura timentes</l>
                <l xml:id="d001l1095" n="1095">Arma lupi et rabiem saevorum irasque leonum.</l>
                <l xml:id="d001l1096" n="1096">Discordes brutorum animae atque aversa voluntas,</l>
                <l xml:id="d001l1097" n="1097">Discordi quoniam fuerint e semine creta.</l>
                <l xml:id="d001l1098" n="1098">Hinc pars indulgent haerbis per pascua laeta,</l>
                <l xml:id="d001l1099" n="1099">Aut latis quaerunt silvis dodonida quercum;</l>
                <l xml:id="d001l1100" n="1100">Pars altis in speluncis per devia lustra</l>
                <l xml:id="d001l1101" n="1101">Invigilat parto, et praedas agit ore cruento;</l>
                <l xml:id="d001l1102" n="1102">Pars repit terrae occultis armata venenis.</l>
                <l xml:id="d001l1103" n="1103">Parcendi studium nullum, nec cura futuri.</l>
                <l xml:id="d001l1104" n="1104">Sola hiemi metuens latebroso pumice condit</l>
                <l xml:id="d001l1105" n="1105">Triticeos populata hominum formica labores.</l>
                <l xml:id="d001l1106" n="1106">Idem amor atque apibus eadem experientia parcis;</l>
                <l xml:id="d001l1107" n="1107">Sed nec agros populare palam, aut incumbere furtis,</l>
                <l xml:id="d001l1108" n="1108">Cum iuvet e proprio vitam tolerare labore:</l>
                <l xml:id="d001l1109" n="1109">Iustitiam norunt solae et servare pudorem,</l>
                <l xml:id="d001l1110" n="1110">Aequales cunctis operae studiumque parandi.</l>
                <l xml:id="d001l1111" n="1111">Mane novos adeunt flores exanime denso,</l>
                <l xml:id="d001l1112" n="1112">Coelestemque legunt rorem atque in tecta reportant;</l>
                <l xml:id="d001l1113" n="1113">Mox vacuis stipant cellis, ut nectare largo</l>
                <l xml:id="d001l1114" n="1114">Ignavas ducant hiemes et frigora temnant.</l>
                <l xml:id="d001l1115" n="1115">Quin etiam tempestates et sidera norunt,</l>
                <l xml:id="d001l1116" n="1116">Armataeque repentinas vicere procellas</l>
                <l xml:id="d001l1117" n="1117">Pendentis saxi molem ad cava crura ferendo:</l>
                <l xml:id="d001l1118" n="1118">Usque adeo referunt divinum a stirpe vigorem.</l>
                <l xml:id="d001l1119" n="1119">Has pater e summi despectans vertice olympi</l>
                <l xml:id="d001l1120" n="1120">Miratur, tenues animas conamine tanto</l>
                <l xml:id="d001l1121" n="1121">Nunc fundare urbes, aditus ac moenia late</l>
                <l xml:id="d001l1122" n="1122">Munire et multo portas custode tueri,</l>
                <l xml:id="d001l1123" n="1123">Nunc aliam natis patriam monstrare parandam,</l>
                <l xml:id="d001l1124" n="1124">Immunes operum reges dare iura vocatis</l>
                <l xml:id="d001l1125" n="1125">In populis, illos iamdudum astare silentes.</l>
                <l xml:id="d001l1126" n="1126">Ultimus erupit gravida tellure creatus</l>
                <l xml:id="d001l1127" n="1127">Spe puer ingenti, sed corpore debilis ipso,</l>
                <l xml:id="d001l1128" n="1128">Nudus, inops, quem dura solo suscepit egestas,</l>
                <l xml:id="d001l1129" n="1129">Eductum foliis haerbarum et cortice crudo,</l>
                <l xml:id="d001l1130" n="1130">Aut corno, aut si quam dederat Dodonia glandem.</l>
                <l xml:id="d001l1131" n="1131">Mox umbras nemorum captare, aut sicubi montis</l>
                <l xml:id="d001l1132" n="1132">Exesi specus, hic aestus et frigora primum</l>
                <l xml:id="d001l1133" n="1133">Vitare, et subita se a tempestate tueri</l>
                <l xml:id="d001l1134" n="1134">Monstravit, tectum stipulis cannaque palustri;</l>
                <l xml:id="d001l1135" n="1135">Semina quin etiam siccis haerentia culmis</l>
                <l xml:id="d001l1136" n="1136">Haerbarum passim lecta, et servata per annum</l>
                <l xml:id="d001l1137" n="1137">Condere poma, nucesque hiemi signare repostas,</l>
                <l xml:id="d001l1138" n="1138">Formica monstrante, cavis dum condit in antris,</l>
                <l xml:id="d001l1139" n="1139">Ipsa dies, multusque labor docuere colendo</l>
                <l xml:id="d001l1140" n="1140">Naturam in melius formare et pervigil usus.</l>
                <l xml:id="d001l1141" n="1141">Ecce autem e mediis terrae fornacibus ignis,</l>
                <l xml:id="d001l1142" n="1142">(Sive ille excussus coelo pugnantibus Euris,</l>
                <l xml:id="d001l1143" n="1143">Seu silicis venis manus extudit) arida circum</l>
                <l xml:id="d001l1144" n="1144">Corripuit fomenta, levique impulsus ab aura</l>
                <l xml:id="d001l1145" n="1145">Succensos ramos flamma crepitante cremavit,</l>
                <l xml:id="d001l1146" n="1146">Et lux frondosa nemorum diffulxit in umbra.</l>
                <l xml:id="d001l1147" n="1147">Extimuit primo flammas ignobile vulgus.</l>
                <l xml:id="d001l1148" n="1148">Post, ubi subsedere ignes et fulgidus ardor,</l>
                <l xml:id="d001l1149" n="1149">Cognitus et tandem divini muneris usus;</l>
                <l xml:id="d001l1150" n="1150">Excipitur dextra fumanti stipite carbo</l>
                <l xml:id="d001l1151" n="1151">Inferturque focis, tenebras et frigora noctis</l>
                <l xml:id="d001l1152" n="1152">Qui foveant, calidisque assent et viscera pruinis.</l>
                <l xml:id="d001l1153" n="1153">Paulatim quoque diversos idem ignis in usus</l>
                <l xml:id="d001l1154" n="1154">Transfertur, donec liquidum explorare metallum</l>
                <l xml:id="d001l1155" n="1155">Cogitur, atque novis ferrum exspumare caminis.</l>
                <l xml:id="d001l1156" n="1156">Hinc marrae curvusque bidens et vomer aduncus,</l>
                <l xml:id="d001l1157" n="1157">Quis terram vertere atque edomuere colendo;</l>
                <l xml:id="d001l1158" n="1158">Hinc falces curvae atque aerata fronte secures,</l>
                <l xml:id="d001l1159" n="1159">Robora quis tiliaeque leves et fraxinus ingens</l>
                <l xml:id="d001l1160" n="1160">Excisae primas domibus fecere columnas,</l>
                <l xml:id="d001l1161" n="1161">Et statuere nigris angusta mapalia tectis.</l>
                <l xml:id="d001l1162" n="1162">Ex illo coetusque hominum atque frequentia coepit.</l>
                <l xml:id="d001l1163" n="1163">Urbibus hinc positis statuunt connubia et aequas</l>
                <l xml:id="d001l1164" n="1164">Describunt leges et diis sua templa dicarunt;</l>
                <l xml:id="d001l1165" n="1165">Mille artes rerumque de hinc commenta bonarum</l>
                <l xml:id="d001l1166" n="1166">Crevere, et laudum accessit generosa cupido,</l>
                <l xml:id="d001l1167" n="1167">Sulcatum mare navigiis et sidera coelo</l>
                <l xml:id="d001l1168" n="1168">Quaesita, expressumque cavis e montibus aurum;</l>
                <l xml:id="d001l1169" n="1169">Tum rerum causae inventae, tum copia fandi</l>
                <l xml:id="d001l1170" n="1170">Extulit os movitque foro popularia bella,</l>
                <l xml:id="d001l1171" n="1171">Tum canere heroum laudes et fortia facta</l>
                <l xml:id="d001l1172" n="1172">Pierides coepere, aeternumque addere carmen</l>
                <l xml:id="d001l1173" n="1173">Laudibus, aeternamque in secula condere famam.</l>
            </div1>
            <div1 xml:id="d002" type="section" decls="#md" met="H">
                <head>
                    <title>2</title>
                    <abbr>2</abbr>
                    <bibl source="digital">Marcello Montalto</bibl>
                </head>
                <l xml:id="d002l1" n="1">Nunc, age, sideribus quae sit natura movendis,</l>
                <l xml:id="d002l2" n="2">Nate, hauri, coelique situm patre sub duce nosce,</l>
                <l xml:id="d002l3" n="3">Et quis cuique locus; neque enim pars ista docenti</l>
                <l xml:id="d002l4" n="4">Ignota est, nec Musa novum instaurare laborem</l>
                <l xml:id="d002l5" n="5">Fessa negat. Da thura, puer, tumulumque parentis</l>
                <l xml:id="d002l6" n="6">Sparge rosa. Vos Minciadae, vos o mihi, manes,</l>
                <l xml:id="d002l7" n="7">Este boni, fluat ut liquidis e fontibus unda</l>
                <l xml:id="d002l8" n="8">Grataque vicinis spiret de vallibus aura.</l>
                <l xml:id="d002l9" n="9">Principio coelum ac coeli pars extima circum</l>
                <l xml:id="d002l10" n="10">Sponte sua vehitur, primoque oriente profecta</l>
                <l xml:id="d002l11" n="11">Oceani hesperios amnes solemque cadentem</l>
                <l xml:id="d002l12" n="12">Tendit agens. Hinc praecipiti vertigine mersa</l>
                <l xml:id="d002l13" n="13">Heoos rursum nabathaeaque regna revisit;</l>
                <l xml:id="d002l14" n="14">Quam contra obliquo surgunt pugnantia nisu</l>
                <l xml:id="d002l15" n="15">Astra deum, variisque agitant sub legibus orbem.</l>
                <l xml:id="d002l16" n="16">Ac licet ingenti retrorsum agitata ferantur</l>
                <l xml:id="d002l17" n="17">Turbine et adverso trudantur victa repulsu,</l>
                <l xml:id="d002l18" n="18">Non oblita sui tamen obliquantia tendunt</l>
                <l xml:id="d002l19" n="19">Adversum, tandemque rotis victricibus acta</l>
                <l xml:id="d002l20" n="20">Contingunt propriam certo post tempore metam.</l>
                <l xml:id="d002l21" n="21">Nonne vides lunam, ut quarto sese extulit ortu,</l>
                <l xml:id="d002l22" n="22">Oceano properare? Dehinc, ubi septima coelum</l>
                <l xml:id="d002l23" n="23">Lustrarit, vadentem alti per culmina mundi,</l>
                <l xml:id="d002l24" n="24">Donec ab heoo victrix effulxit olympo</l>
                <l xml:id="d002l25" n="25">Plena animis, plena et radiis, atque aemula solis?</l>
                <l xml:id="d002l26" n="26">Nec vero errantumque acies et sparsa deorum</l>
                <l xml:id="d002l27" n="27">Agmina constanti peragunt sua munera cursu;</l>
                <l xml:id="d002l28" n="28">Sed nunc promotis incedunt gressibus, et nunc</l>
                <l xml:id="d002l29" n="29">Versa pedem referunt, modo declinantia in Austrum,</l>
                <l xml:id="d002l30" n="30">Et modo hyperboream cursu surgentia in Arcton.</l>
                <l xml:id="d002l31" n="31">In medio sol ipse deos moderatur et aequis</l>
                <l xml:id="d002l32" n="32">Passibus incedens fluitantia tempora pensat,</l>
                <l xml:id="d002l33" n="33">Disponitque vices rerum nectitque futura.</l>
                <l xml:id="d002l34" n="34">Haec plaga circuitusque ingens flexusque deorum</l>
                <l xml:id="d002l35" n="35">Bissenas patet in partis, ac tramite lato</l>
                <l xml:id="d002l36" n="36">Obliquat sese in Libyen, unde horrida bruma</l>
                <l xml:id="d002l37" n="37">Adventat; secat hinc medium curvatus olympum,</l>
                <l xml:id="d002l38" n="38">Qua de parte novum spirat ver; inde volutus</l>
                <l xml:id="d002l39" n="39">In Boream, unde aestas flaventia demetit arva,</l>
                <l xml:id="d002l40" n="40">Convertit rursum in medium sinuatus olympum,</l>
                <l xml:id="d002l41" n="41">Autunnus paribus qua tempora dividit horis;</l>
                <l xml:id="d002l42" n="42">Hinc iterum in Libyae sitientis flectit arenas.</l>
                <l xml:id="d002l43" n="43">At hunc obliquis circumdare flexibus orbem</l>
                <l xml:id="d002l44" n="44">Iusserat ille, hominum divumque aeterna potestas,</l>
                <l xml:id="d002l45" n="45">Quo variae rerum species, quo tempora rebus</l>
                <l xml:id="d002l46" n="46">Certa forent, obstringat hiems, ver stricta relaxet,</l>
                <l xml:id="d002l47" n="47">Concoquat autunnus quod et ante coegerat aestas.</l>
                <l xml:id="d002l48" n="48">Quin et bissenis passim variata figuris</l>
                <l xml:id="d002l49" n="49">Signa veit, pictoque micat Zona aurea textu,</l>
                <l xml:id="d002l50" n="50">Zona Iovis monumentum ingens. Haec munera quondam</l>
                <l xml:id="d002l51" n="51">Uraniae pater ipse dedit, quo tempore leges</l>
                <l xml:id="d002l52" n="52">Ponebat superis arcanaque iura ferebat;</l>
                <l xml:id="d002l53" n="53">Tum natam dictis ac munera laudibus ornat,</l>
                <l xml:id="d002l54" n="54">Multa docens: splendent latis nova cingula bullis</l>
                <l xml:id="d002l55" n="55">Fulva auro, nitida argento ac radiantia gemmis.</l>
                <l xml:id="d002l56" n="56">Illa patris monitis et tanto munere laeta</l>
                <l xml:id="d002l57" n="57">Incedit coelo ostentans memorabile donum.</l>
                <l xml:id="d002l58" n="58">Ecce videt fortunam una atque urgentia fata</l>
                <l xml:id="d002l59" n="59">Per varias errare domos, nullumque tenere</l>
                <l xml:id="d002l60" n="60">Certa locum, spernique patrem ac mandata tonantis;</l>
                <l xml:id="d002l61" n="61">Illicet explicuit zonam atque innexuit arcte,</l>
                <l xml:id="d002l62" n="62">Fataque fortunamque et nodo inclusit aheno.</l>
                <l xml:id="d002l63" n="63">Inde manent infixa locis, quae balteus ambit</l>
                <l xml:id="d002l64" n="64">Signifer, et stabili custodit fibula nexu.</l>
                <l xml:id="d002l65" n="65">Primus ab aequali surgit nepheleius ortu</l>
                <l xml:id="d002l66" n="66">Ostentatque auratum Aries de corpore villum.</l>
                <l xml:id="d002l67" n="67">Ingenti late tergo atque ingentibus armis,</l>
                <l xml:id="d002l68" n="68">In pedibusque micant igens, micat igneus ore</l>
                <l xml:id="d002l69" n="69">Fulgor, et ardenti meditatur praelia fronte</l>
                <l xml:id="d002l70" n="70">Bellator quadrupes; stant fulvo armata metallo</l>
                <l xml:id="d002l71" n="71">Cornua, et hellaeae apparent vestigia dextrae.</l>
                <l xml:id="d002l72" n="72">Vectabat Phryxumque una Phryxique sororem</l>
                <l xml:id="d002l73" n="73">Insignisque auro et villis maria alta secabat;</l>
                <l xml:id="d002l74" n="74">Aurea per fluctus splendebat lana tumentis</l>
                <l xml:id="d002l75" n="75">Coerulaque aurato rutilabant aequora cirro,</l>
                <l xml:id="d002l76" n="76">Radebant niveas undosa volumina plantas.</l>
                <l xml:id="d002l77" n="77">Illa timens hudo plantas subducit ab aestu,</l>
                <l xml:id="d002l78" n="78">Aura leves, levis ipsa, sinus implebat, at illi</l>
                <l xml:id="d002l79" n="79">Pectora candentes nudant exerta papillas.</l>
                <l xml:id="d002l80" n="80">Dumque aries sese attollit, dum subiicit undis,</l>
                <l xml:id="d002l81" n="81">Nunc mutat varios infelix ore colores,</l>
                <l xml:id="d002l82" n="82">Nunc effusa comas: "Miserae succurrite, clamat,</l>
                <l xml:id="d002l83" n="83">Nereides, si qua est pietas, si numina possunt</l>
                <l xml:id="d002l84" n="84">Vestra aliquid, cohibete undas et porgite dextram".</l>
                <l xml:id="d002l85" n="85">Clamore excepere deae. Tum candida Drymo</l>
                <l xml:id="d002l86" n="86">Et faciem miserata et primos virginis annos,</l>
                <l xml:id="d002l87" n="87">Labentique manum insinuans comitatur euntem,</l>
                <l xml:id="d002l88" n="88">Ac placido sermone levat. Mox coerula Tyro,</l>
                <l xml:id="d002l89" n="89">Flavaque Laodice, Panopeaque, Cymothoeque,</l>
                <l xml:id="d002l90" n="90">Et Tysbe, et niveo conspecta Peloris amictu,</l>
                <l xml:id="d002l91" n="91">Puniceoque sinu Xanto, exertisque papillis</l>
                <l xml:id="d002l92" n="92">Nisaee, longaque coma spectabilis Atte,</l>
                <l xml:id="d002l93" n="93">Atteque, Opisque, Orithyiaque, Thespioque,</l>
                <l xml:id="d002l94" n="94">Et niveis Galatea genis, Aretusa lacertis,</l>
                <l xml:id="d002l95" n="95">Saltantes circumsistunt et cantibus auras</l>
                <l xml:id="d002l96" n="96">Permulcent. At blanda Hyale non lumina torquet</l>
                <l xml:id="d002l97" n="97">A puero, Phryxique oculis immobilis haeret,</l>
                <l xml:id="d002l98" n="98">Pertrectatque sinum, et pietatis imagine iungit</l>
                <l xml:id="d002l99" n="99">Oscula, marmoreaque honerat cervice lacertos;</l>
                <l xml:id="d002l100" n="100">Uritur, et mediis fervet malesana sub undis.</l>
                <l xml:id="d002l101" n="101">His ducibus spumosa aries freta celsus obibat</l>
                <l xml:id="d002l102" n="102">Corniger ipse auro et gemino vectore superbus.</l>
                <l xml:id="d002l103" n="103">At mater laeta e coelo prospectat euntes,</l>
                <l xml:id="d002l104" n="104">Quam tamen et monstra oceani et fraus insita ponto</l>
                <l xml:id="d002l105" n="105">Sollicitant natis metuentem; e nube propinqua</l>
                <l xml:id="d002l106" n="106">Auxilium parat et casus timet usque futuros.</l>
                <l xml:id="d002l107" n="107">Ecce ingens undante salo late obvia celsum</l>
                <l xml:id="d002l108" n="108">Foca caput, totaque exstans cervice per aurasque</l>
                <l xml:id="d002l109" n="109">Huc illuc oculos vertens attollit, et ipsum</l>
                <l xml:id="d002l110" n="110">Ore vomens pelagus fluctus ad sidera iactat.</l>
                <l xml:id="d002l111" n="111">Spumescunt aurae pontusque dehiscere visus,</l>
                <l xml:id="d002l112" n="112">Et lux nimbosa undarum nigrescit in umbra.</l>
                <l xml:id="d002l113" n="113">Obstupuit subito monstro atque horrentibus undis</l>
                <l xml:id="d002l114" n="114">Assuetus terrae quadrupes, pavitansque tremensque</l>
                <l xml:id="d002l115" n="115">Obvertit sese in gyrum, mox rursus in altum</l>
                <l xml:id="d002l116" n="116">Provehitur; rursum ante oculos sese obiicit atrox</l>
                <l xml:id="d002l117" n="117">Belua et immani fera guttura pandit hiatu.</l>
                <l xml:id="d002l118" n="118">Ille iterum in gyrum insinuans et ab aequore tractus</l>
                <l xml:id="d002l119" n="119">Affligit scopulo latus, atque exterrita virgo</l>
                <l xml:id="d002l120" n="120">Excutitur dorso exanimis, quam sedula nymphe</l>
                <l xml:id="d002l121" n="121">Sullevat et dictis pavitantem hortatur. Ibi amens</l>
                <l xml:id="d002l122" n="122">Apprendit cornu dextra tenuitque prehensum;</l>
                <l xml:id="d002l123" n="123">Quoque aestus magis ingeminat, tanto arctius illi</l>
                <l xml:id="d002l124" n="124">Nititur et geminis innodat cornua palmis.</l>
                <l xml:id="d002l125" n="125">Ter fluctus cauti illisit, ter cornibus haerens</l>
                <l xml:id="d002l126" n="126">Substitit, ac ter nisa manu se a caute recepit;</l>
                <l xml:id="d002l127" n="127">Viribus hinc defecta suis excussaque cornu</l>
                <l xml:id="d002l128" n="128">Labitur, et surdas fluitans deplorat ad undas.</l>
                <l xml:id="d002l129" n="129">Nec revocata potest miserae dare brachia mater,</l>
                <l xml:id="d002l130" n="130">Exceptamque sinu Drymo ac solata dolentem</l>
                <l xml:id="d002l131" n="131">In vitreas defert sedes, ubi molliter hudae</l>
                <l xml:id="d002l132" n="132">Nereides ducunt choreas, pars fila remissis</l>
                <l xml:id="d002l133" n="133">Deducunt digitis, tenui pars pectine telas</l>
                <l xml:id="d002l134" n="134">Aut picturatas variat subtegmine vestes</l>
                <l xml:id="d002l135" n="135">Oceano magno et cyaneo Euxino.</l>
                <l xml:id="d002l136" n="136">Hanc post vitiginae spatiantem litore Naxi</l>
                <l xml:id="d002l137" n="137">Carpentem varios operosa in serta colores</l>
                <l xml:id="d002l138" n="138">Nereus implevit, quo partu Paeona magnum</l>
                <l xml:id="d002l139" n="139">Progenuit, latas Ister cui subdidit urbes;</l>
                <l xml:id="d002l140" n="140">Quin formae ob meritum regno donavit aquarum,</l>
                <l xml:id="d002l141" n="141">Unde hodie rapidus nomen tenet Hellespontus,</l>
                <l xml:id="d002l142" n="142">Non ingrata quidem miserae solatia matri.</l>
                <l xml:id="d002l143" n="143">At postquam aurato ditatum est vellere Colchos,</l>
                <l xml:id="d002l144" n="144">Quadrupedemque suum coelo Mars intulit alto,</l>
                <l xml:id="d002l145" n="145">Ac superi et formam et monumenta ingentia facti</l>
                <l xml:id="d002l146" n="146">Mirantur, sed et ante alios miratur Apollo</l>
                <l xml:id="d002l147" n="147">Tergaque cervicemque et pectora lata pedesque</l>
                <l xml:id="d002l148" n="148">Aurigeros: stupet imprimis ingentia fronti</l>
                <l xml:id="d002l149" n="149">Cornua, quis pueros pelago indignante tulisset;</l>
                <l xml:id="d002l150" n="150">Tum placido Iovis assensu fulgentibus astris</l>
                <l xml:id="d002l151" n="151">Illustrat. Micuit stellato vellere dorsum</l>
                <l xml:id="d002l152" n="152">Lanigerum, micuere aures cervixque pedesque</l>
                <l xml:id="d002l153" n="153">Unguifidi, ac rutilo scintillat lumine cauda</l>
                <l xml:id="d002l154" n="154">Venterque et caput igniferis sub cornibus ardens;</l>
                <l xml:id="d002l155" n="155">Quaque manus tenerae cornu strinxere puellae,</l>
                <l xml:id="d002l156" n="156">Hac geminum accendit candenti lampade sidus,</l>
                <l xml:id="d002l157" n="157">Atque annis operire viam per secula iussit.</l>
                <l xml:id="d002l158" n="158">Ipse novis laetus stellis et vellere dives</l>
                <l xml:id="d002l159" n="159">Hoc solium sibi constituit, quo rite quotannis,</l>
                <l xml:id="d002l160" n="160">Dum rerum generi atque hominum dum consulit, orbi</l>
                <l xml:id="d002l161" n="161">Et dicit leges naturae et iura recludit.</l>
                <l xml:id="d002l162" n="162">Haec sedes, haec est generosi regia Martis.</l>
                <l xml:id="d002l163" n="163">Hinc pugnator equos armatque in praelia dextram</l>
                <l xml:id="d002l164" n="164">Ipse Aries, quanquam stabulis assuetus et haerbae,</l>
                <l xml:id="d002l165" n="165">Sectaturque vagi Pastoris in agmine signum;</l>
                <l xml:id="d002l166" n="166">Non minus ingentis animos ac regia iussa</l>
                <l xml:id="d002l167" n="167">Prae se fert, campoque audax insultat aperto</l>
                <l xml:id="d002l168" n="168">Bellator, cornuque ferox defertur in hostem,</l>
                <l xml:id="d002l169" n="169">Duraque sub molli meditatur praelia lana.</l>
                <l xml:id="d002l170" n="170">Sic Mavors iubet armipotens princepsque deum sol.</l>
                <l xml:id="d002l171" n="171">Hinc quibus effulxit nascentibus aureus Helles</l>
                <l xml:id="d002l172" n="172">Corniger et primo radiarunt vellera coelo,</l>
                <l xml:id="d002l173" n="173">Hos animi vigor insignes, hos libera corda</l>
                <l xml:id="d002l174" n="174">Audaces reddunt effando et recta monentes.</l>
                <l xml:id="d002l175" n="175">Imperiosa viris maiestas. Hi sua plebi</l>
                <l xml:id="d002l176" n="176">Describunt iura et populo dominantur et urbi,</l>
                <l xml:id="d002l177" n="177">Quique ipsi norit parere et ducere, et alta</l>
                <l xml:id="d002l178" n="178">Cervice excussisse iugum, atque odisse nocentes.</l>
                <l xml:id="d002l179" n="179">Inconstans vitae tenor et mutabile pectus,</l>
                <l xml:id="d002l180" n="180">Elatum tamen, at cupidum rectique probique,</l>
                <l xml:id="d002l181" n="181">Quod facile ingentes versent iraeque minaeque.</l>
                <l xml:id="d002l182" n="182">Ergo et contemplare oculis, metitor et alto</l>
                <l xml:id="d002l183" n="183">Vadentis coelo dominos signique locique,</l>
                <l xml:id="d002l184" n="184">Et soli et cui terna venit per signa potestas.</l>
                <l xml:id="d002l185" n="185">Hi tibi naturae leges praescriptaque signi</l>
                <l xml:id="d002l186" n="186">Ostendent, quodque ingenium et vis insita cordi,</l>
                <l xml:id="d002l187" n="187">Quidque Aries oriente loco praestetque negetque.</l>
                <l xml:id="d002l188" n="188">Te coeli rimantem oras et fata domorum</l>
                <l xml:id="d002l189" n="189">Natalemque locum signi surgentis et ortus</l>
                <l xml:id="d002l190" n="190">Luciferos, licet usque deos, licet usque deorum</l>
                <l xml:id="d002l191" n="191">Consilia explorare, situm ingeniumque locorum,</l>
                <l xml:id="d002l192" n="192">Unde fluant et opes, unde auxiliumque favorve,</l>
                <l xml:id="d002l193" n="193">Unde et honos venit aut rursum indigatio et irae</l>
                <l xml:id="d002l194" n="194">Damnaque et instantes insigni clade ruinae;</l>
                <l xml:id="d002l195" n="195">Portendant quae laeta domus, quae triste minentur,</l>
                <l xml:id="d002l196" n="196">Quae teneat loca sorte, quibus dominetur in oris</l>
                <l xml:id="d002l197" n="197">Regnator, quae vis aliorum ex ordine regum;</l>
                <l xml:id="d002l198" n="198">Quo rerum pateat status et sors ipsa futuri,</l>
                <l xml:id="d002l199" n="199">Et quid quodque ferat signumve, locusve, deusve.</l>
                <l xml:id="d002l200" n="200">Hoc surgente, aliquis veniens ad munera vitae</l>
                <l xml:id="d002l201" n="201">Ingentis nunc divitias cumulabit, opumque</l>
                <l xml:id="d002l202" n="202">Affluet undanti rivo; nunc rursus in arctam</l>
                <l xml:id="d002l203" n="203">Pauperiem coniectus inopsque arentibus undis</l>
                <l xml:id="d002l204" n="204">Vix sedare sitim poterit: nam sideris huius</l>
                <l xml:id="d002l205" n="205">Est mutare vices, alternaque fata referre.</l>
                <l xml:id="d002l206" n="206">Ipse vides nunc lanifico pendentia villo</l>
                <l xml:id="d002l207" n="207">Terga ovis ac ditem felici vellere lanam,</l>
                <l xml:id="d002l208" n="208">Nunc tonsos errare greges ac tergore nudo</l>
                <l xml:id="d002l209" n="209">Spicula per silvas fugitare sequentis asili.</l>
                <l xml:id="d002l210" n="210">At mihi nascenti sub eodem sidere mater</l>
                <l xml:id="d002l211" n="211">Non fratres foecunda dedit, nec germine ab uno</l>
                <l xml:id="d002l212" n="212">Passa est germanos natura adolescere ramos;</l>
                <l xml:id="d002l213" n="213">Sed fandi libertatem arbitriumque loquendi</l>
                <l xml:id="d002l214" n="214">Addidit et dictis vires et pondera rebus.</l>
                <l xml:id="d002l215" n="215">O quotiens sterilemque fidem ingratosque labores</l>
                <l xml:id="d002l216" n="216">Conqueror, et quod nulla meis bene gratia factis</l>
                <l xml:id="d002l217" n="217">Respondet, sine fruge operam ac sine munere finem.</l>
                <l xml:id="d002l218" n="218">Quod si forte novas veniens quis lucis in auras</l>
                <l xml:id="d002l219" n="219">Lanigerum medio fulgentem in culmine coeli</l>
                <l xml:id="d002l220" n="220">Aspiciat, non illi aditus, non limina regum</l>
                <l xml:id="d002l221" n="221">Claudentur, primosque inter proceresque patresque</l>
                <l xml:id="d002l222" n="222">Diversans, hinc divitias, hinc commoda vitae,</l>
                <l xml:id="d002l223" n="223">Hinc fasces notos atque assectetur honores.</l>
                <l xml:id="d002l224" n="224">Non illum tamen aut animi generosa cupido,</l>
                <l xml:id="d002l225" n="225">Aut recti mens certa sibi tutabitur, ut non</l>
                <l xml:id="d002l226" n="226">Pauperiem tenuisque lares suspiret, et idem</l>
                <l xml:id="d002l227" n="227">Laetetur dites mutata sorte penatis,</l>
                <l xml:id="d002l228" n="228">Alternetque vices rursum ac referatur eodem.</l>
                <l xml:id="d002l229" n="229">At si praecipitem occasu atque Atlantis in undis</l>
                <l xml:id="d002l230" n="230">Mergentem aspiciat, iam tandem cana senectus</l>
                <l xml:id="d002l231" n="231">Felicem agnoscet placidaque in sede quietum,</l>
                <l xml:id="d002l232" n="232">De thalamo tamen aut thalami consorte querentem.</l>
                <l xml:id="d002l233" n="233">Interea magnis iactatum saepe periclis</l>
                <l xml:id="d002l234" n="234">Externas urbes peregrinaque tecta petentem</l>
                <l xml:id="d002l235" n="235">Desertis errare locis fata aspra iubebunt.</l>
                <l xml:id="d002l236" n="236">Ast ubi sese imo acclinans torquebit olympo,</l>
                <l xml:id="d002l237" n="237">Errores passim varios ac tristia flenti</l>
                <l xml:id="d002l238" n="238">Fata feret, caraeque obitum consortis, acerbumque</l>
                <l xml:id="d002l239" n="239">Aut nati funus languenti aut corpore morbos.</l>
                <l xml:id="d002l240" n="240">Quin in amicitias magnorum aulasque virorum</l>
                <l xml:id="d002l241" n="241">Insinuans nunc tollit humo statuitque sedentem</l>
                <l xml:id="d002l242" n="242">In solio, nunc rursus humi prosternit, et inde</l>
                <l xml:id="d002l243" n="243">Evehit ad solitos sullato vertice honores,</l>
                <l xml:id="d002l244" n="244">Laetitiam et moestis requiemque laboribus affert.</l>
                <l xml:id="d002l245" n="245">Haec Aries, haec lanificum denuntiat astrum.</l>
                <l xml:id="d002l246" n="246">Hoc olim dominante, novi sub origine mundi,</l>
                <l xml:id="d002l247" n="247">Et felix aetas et libera secla fuere.</l>
                <l xml:id="d002l248" n="248">Non hominum certae sedes, non ulla deorum</l>
                <l xml:id="d002l249" n="249">Formido. Natura illis tectumque laremque</l>
                <l xml:id="d002l250" n="250">Praebebat. Qua se oceano nox acta ferebat,</l>
                <l xml:id="d002l251" n="251">Carpebant fessi somnos et membra locabant,</l>
                <l xml:id="d002l252" n="252">Aut antro tecti, aut nemorum frondentibus umbris.</l>
                <l xml:id="d002l253" n="253">At postquam sol nigrantis discusserat umbras,</l>
                <l xml:id="d002l254" n="254">Mirati lucem horriferam et vaga lumina Phoebi,</l>
                <l xml:id="d002l255" n="255">Illum oculis, illum ore obeunt. Laetum inde canebant</l>
                <l xml:id="d002l256" n="256">Paeana, auricomumque deum clamore ferebant.</l>
                <l xml:id="d002l257" n="257">Errantis impune greges per pascua laeta</l>
                <l xml:id="d002l258" n="258">Cernere erat, commune solum, communia tellus</l>
                <l xml:id="d002l259" n="259">Ignavis alimenta dabat, tum pocula rivi</l>
                <l xml:id="d002l260" n="260">Et passim vivis lapsi de fontibus amnes;</l>
                <l xml:id="d002l261" n="261">Non ullae rerum curae manuumve labores,</l>
                <l xml:id="d002l262" n="262">Omnibus una quies et amor simul omnibus idem,</l>
                <l xml:id="d002l263" n="263">Communesque tori et dulces circum hubera nati;</l>
                <l xml:id="d002l264" n="264">Per saltus et opaca loca umbrososque recessus</l>
                <l xml:id="d002l265" n="265">Ludebant mistae pueris impune puellae;</l>
                <l xml:id="d002l266" n="266">Ocia mulcebant venerem atque ignavia deses.</l>
                <l xml:id="d002l267" n="267">Progenies sic aucta hominum, atque increbruit orbis</l>
                <l xml:id="d002l268" n="268">Gentibus, ac mutare habitum natura coacta est.</l>
                <l xml:id="d002l269" n="269">Insurgebat enim tergo properantibus astris</l>
                <l xml:id="d002l270" n="270">Taurus, et ingenti aversum se mole ferebat,</l>
                <l xml:id="d002l271" n="271">Mugitu horrificans coelum et capite obvia quassans</l>
                <l xml:id="d002l272" n="272">Ipse atrox; tamen assuetus tolerare magistrum</l>
                <l xml:id="d002l273" n="273">Et perferre iugum atque honeri insudare trahendo.</l>
                <l xml:id="d002l274" n="274">Hoc igitur regnante, viri didicere colendo</l>
                <l xml:id="d002l275" n="275">Dura pati, versare solum ac proscindere rastris</l>
                <l xml:id="d002l276" n="276">Aequora, et assiduo manuumque operumque labore</l>
                <l xml:id="d002l277" n="277">Quaerere praesidium vitae atque agrestibus armis.</l>
                <l xml:id="d002l278" n="278">Quod vero tauri meritum, quae causa tonantem</l>
                <l xml:id="d002l279" n="279">Moverit, ut coelo impositum stellisque micantem</l>
                <l xml:id="d002l280" n="280">Praeficeret veris foribus, Zephyrosque cientem</l>
                <l xml:id="d002l281" n="281">Iusserit aetherio renovare elementa vigore,</l>
                <l xml:id="d002l282" n="282">Quo natura novos passim suspiret amores,</l>
                <l xml:id="d002l283" n="283">Vos, o vos, Charites, iuvet immemorata referre,</l>
                <l xml:id="d002l284" n="284">Et mecum occultas signorum expromere causas.</l>
                <l xml:id="d002l285" n="285">Squalebat manuum attritu defecta iuventus,</l>
                <l xml:id="d002l286" n="286">Urgebat Labor ac iussu Iovis acris Egestas</l>
                <l xml:id="d002l287" n="287">Acta Erebo, miserique senes fessaeque puellae</l>
                <l xml:id="d002l288" n="288">Non ultra tolerare famem aut subsistere marris,</l>
                <l xml:id="d002l289" n="289">Aut poterant miserae sufferre incommoda vitae.</l>
                <l xml:id="d002l290" n="290">Inque dies magis atque magis miseranda videri</l>
                <l xml:id="d002l291" n="291">Sors hominum, quantumque Labor cumulabat, eo illa</l>
                <l xml:id="d002l292" n="292">Acrius instabat; derant quoque plura paratis.</l>
                <l xml:id="d002l293" n="293">Sed non ulterius passa est Industria questus</l>
                <l xml:id="d002l294" n="294">Humanos. Ea praesidium commenta per artem</l>
                <l xml:id="d002l295" n="295">Succurrit populis, et iniquo ex hoste recepit.</l>
                <l xml:id="d002l296" n="296">Hanc olim genitam Labor atque immitis Egestas</l>
                <l xml:id="d002l297" n="297">Expulerant tecto infantem. Non territa virgo</l>
                <l xml:id="d002l298" n="298">Per campos errare hominumque videre labores,</l>
                <l xml:id="d002l299" n="299">Metiri casus inopes, dum singula lustrat</l>
                <l xml:id="d002l300" n="300">Perquiritque oculis multumque in corde volutat,</l>
                <l xml:id="d002l301" n="301">Advertit niveum procul a genitrice iuvencum</l>
                <l xml:id="d002l302" n="302">Errantem, cui cornigeris in frontibus aurum</l>
                <l xml:id="d002l303" n="303">Fulgebat, stellatum aurum, cui sidera tergo</l>
                <l xml:id="d002l304" n="304">Scintillant, iam tum coelo qui dignus haberi</l>
                <l xml:id="d002l305" n="305">Posset, ut aetherios olim venturus ad axes.</l>
                <l xml:id="d002l306" n="306">Huic dea nunc viridis ramos et gramina lecta</l>
                <l xml:id="d002l307" n="307">Porrigit invitatque manu, nunc tempora blandis</l>
                <l xml:id="d002l308" n="308">Pertrectat digitis atque ora rigentia mulcet,</l>
                <l xml:id="d002l309" n="309">Nunc frontem variis redimitam floribus ornat,</l>
                <l xml:id="d002l310" n="310">Ac picturatis intexens cornua sertis</l>
                <l xml:id="d002l311" n="311">Mollibus hirsutas verbis blanditur ad aures.</l>
                <l xml:id="d002l312" n="312">Ille autem tenerae correptus amore puellae</l>
                <l xml:id="d002l313" n="313">Nunc decumbit humi vertitque ad munera frontem</l>
                <l xml:id="d002l314" n="314">Demissa cervice, alte et suspiria ducens</l>
                <l xml:id="d002l315" n="315">Mugit, et ipse suas solatur murmure curas;</l>
                <l xml:id="d002l316" n="316">Nunc haeret pendetque oculis ludentis, et ipso</l>
                <l xml:id="d002l317" n="317">Lascivit gressu exsiliens gestitque per haerbas.</l>
                <l xml:id="d002l318" n="318">Insequitur simul et niveis per gramina plantis</l>
                <l xml:id="d002l319" n="319">Insultat virgo et gressum mox sistit: at ille</l>
                <l xml:id="d002l320" n="320">Insilit et pedibus cervicem innectere tentat.</l>
                <l xml:id="d002l321" n="321">Nympha procum aspernata fugitque et lenta moratur</l>
                <l xml:id="d002l322" n="322">Et nudata genu risuque invitat amantem.</l>
                <l xml:id="d002l323" n="323">Ille autem, blando componens murmura questu,</l>
                <l xml:id="d002l324" n="324">Affingit teneros motus et fronte coruscat.</l>
                <l xml:id="d002l325" n="325">Hos inter lusus virgo innodavit amantem</l>
                <l xml:id="d002l326" n="326">Cornibus et duplici advolvit funabula nexu:</l>
                <l xml:id="d002l327" n="327">Nympha trahit, sequiturque volens et laetus amator,</l>
                <l xml:id="d002l328" n="328">Ac nigrum sponte admirans defertur in antrum.</l>
                <l xml:id="d002l329" n="329">Hunc postquam sociumque operum assuetumque labori</l>
                <l xml:id="d002l330" n="330">Et domita cervice iugum ac tolerare magistrum</l>
                <l xml:id="d002l331" n="331">Agnovit dea, tum, fessos miserata parentes</l>
                <l xml:id="d002l332" n="332">Ac mortale genus, tauro donavit, et artem</l>
                <l xml:id="d002l333" n="333">Iungendique bovis docet ac telluris arandae,</l>
                <l xml:id="d002l334" n="334">Et quis cuique loco cultus, quaeque hora serendi;</l>
                <l xml:id="d002l335" n="335">Vomeris haec curvique usum monstravit aratri,</l>
                <l xml:id="d002l336" n="336">Et versare solum et currus agitare sonantes.</l>
                <l xml:id="d002l337" n="337">Munere quo genus acre hominum squalore levatum</l>
                <l xml:id="d002l338" n="338">Exercet rura, et terrae dat iura subactae</l>
                <l xml:id="d002l339" n="339">Auxilio bovis, atque usum mox vertit in artem.</l>
                <l xml:id="d002l340" n="340">Forte hominum insuetas artis studiumque novandae</l>
                <l xml:id="d002l341" n="341">Telluris iunctosque boves flaventiaque arva</l>
                <l xml:id="d002l342" n="342">Iupiter e summi admirans spectabat olympi</l>
                <l xml:id="d002l343" n="343">Culmine et humanos haec ipsa ad munera sensus:</l>
                <l xml:id="d002l344" n="344">Astabat Venus, astabat latonia virgo,</l>
                <l xml:id="d002l345" n="345">Utraque in astrigerum conversae lumina taurum.</l>
                <l xml:id="d002l346" n="346">Tum Venus: "Et meritis stellato et tergore dignum</l>
                <l xml:id="d002l347" n="347">Haud, pater, ipse novo coeli dignaris honore?"</l>
                <l xml:id="d002l348" n="348">His Dictynna preces, precibus simul oscula iungit,</l>
                <l xml:id="d002l349" n="349">Quae natam deceant et sint optata parenti.</l>
                <l xml:id="d002l350" n="350">Arrisit pater et coelo plaudente locavit.</l>
                <l xml:id="d002l351" n="351">Ut coelo stetit, attonitus novitate locorum</l>
                <l xml:id="d002l352" n="352">Huc illuc oculos vertit, sociumque requirens</l>
                <l xml:id="d002l353" n="353">Assuetorum operum et tanquam subiturus aratrum</l>
                <l xml:id="d002l354" n="354">Vertit ad argolicos horrentia cornua fratres,</l>
                <l xml:id="d002l355" n="355">Ac terrae memor et silvas et pascua nota</l>
                <l xml:id="d002l356" n="356">Suspirat. Tum blanda Venus, dum delia virgo</l>
                <l xml:id="d002l357" n="357">Certatim obiiciunt cytisos casiamque recentem,</l>
                <l xml:id="d002l358" n="358">Quaeque et luciferi pascuntur gramina Solis</l>
                <l xml:id="d002l359" n="359">Quadrupedes. Ille ambrosiae per pabula succum</l>
                <l xml:id="d002l360" n="360">Sensit et aetherium stillantia gramina rorem.</l>
                <l xml:id="d002l361" n="361">Mox, qua lunatae stant horrida cornua fronti</l>
                <l xml:id="d002l362" n="362">Et qua demisso pendent palearia mento</l>
                <l xml:id="d002l363" n="363">Atque ubi durato proscissa est ungula cornu,</l>
                <l xml:id="d002l364" n="364">Quaque genu quaque et cervix et pectus et armi</l>
                <l xml:id="d002l365" n="365">Spinaque et ingenti curvant sese ilia tractu,</l>
                <l xml:id="d002l366" n="366">Accendit Cytherea ignes atque innuba Phoebe,</l>
                <l xml:id="d002l367" n="367">Effulxitque novis Taurus spectabilis astris.</l>
                <l xml:id="d002l368" n="368">Regalis addit stellas ac regia iura</l>
                <l xml:id="d002l369" n="369">Iupiter, et raro Taurum insignivit honore</l>
                <l xml:id="d002l370" n="370">Parcarum memor. Hoc etenim iactante per undas</l>
                <l xml:id="d002l371" n="371">Ediderant fore, uti tyrio de litore vectam</l>
                <l xml:id="d002l372" n="372">Europam idaeas victor deferret ad urbes.</l>
                <l xml:id="d002l373" n="373">Mugivit deus in tauro, freta navit adulter,</l>
                <l xml:id="d002l374" n="374">Quis credat? Stetit in stabulis ad pabula vinctus:</l>
                <l xml:id="d002l375" n="375">Tantum amor et tenerae potuit nova forma puellae.</l>
                <l xml:id="d002l376" n="376">Nunc, age, naturam, Tauro quam delia virgo</l>
                <l xml:id="d002l377" n="377">Indiderit, quam coeruleo de gurgite creta,</l>
                <l xml:id="d002l378" n="378">Expediam tibi, nate, atque haec quoque percipe dicta,</l>
                <l xml:id="d002l379" n="379">Nate, patris, nate, et canae spes blanda senectae.</l>
                <l xml:id="d002l380" n="380">Principio Cytherea domum dulcisque recessus,</l>
                <l xml:id="d002l381" n="381">At Phoebe solium soliique insigne superbum</l>
                <l xml:id="d002l382" n="382">In Tauro posuere. Illic nam regia iura</l>
                <l xml:id="d002l383" n="383">Exercent, sociaque tenent ditione tribunal;</l>
                <l xml:id="d002l384" n="384">Hinc amor, hinc studium formae citharaeque sonantis,</l>
                <l xml:id="d002l385" n="385">Hinc choreae cantusque placent pexusque capillus</l>
                <l xml:id="d002l386" n="386">Excultique sinus et multum lauta suppellex</l>
                <l xml:id="d002l387" n="387">Advectusque aliunde odor assyriique liquores</l>
                <l xml:id="d002l388" n="388">Munditiaeque iocique, et quicquid blanda voluptas</l>
                <l xml:id="d002l389" n="389">Suadet, et ornatis rorantia pocula mensis.</l>
                <l xml:id="d002l390" n="390">Hinc etiam hortorum cultus et cura serendae</l>
                <l xml:id="d002l391" n="391">Arboris, hinc deflexa comis in mille figuras</l>
                <l xml:id="d002l392" n="392">Myrteta, inque novam crescentia citria formam,</l>
                <l xml:id="d002l393" n="393">Cultaque per varias genialis amaracus artes.</l>
                <l xml:id="d002l394" n="394">Nec vero exoriens Taurus non ipse labores</l>
                <l xml:id="d002l395" n="395">Nascenti accumulat, primoque in tempore partas</l>
                <l xml:id="d002l396" n="396">Perdit opes; sed mox et mollia tempora et ipsos</l>
                <l xml:id="d002l397" n="397">Successus rerum amplificat, semperque iacentem</l>
                <l xml:id="d002l398" n="398">Sternit humi, si quis contra insurrexerit hostem.</l>
                <l xml:id="d002l399" n="399">Idem divitias atque ornamenta secundae</l>
                <l xml:id="d002l400" n="400">Fortunae dabit, e medio si culmine coeli</l>
                <l xml:id="d002l401" n="401">Nascentem aspiciat. Non illi munera regum</l>
                <l xml:id="d002l402" n="402">Deficient, non e sacris compendia templis,</l>
                <l xml:id="d002l403" n="403">Publicave assuetae commissa negocia curae.</l>
                <l xml:id="d002l404" n="404">Non tamen intacti thalami, non florida coniux</l>
                <l xml:id="d002l405" n="405">Continget, sed anus, sed cui servilia vincla</l>
                <l xml:id="d002l406" n="406">Aut occultus amans et non sine labe iuventa,</l>
                <l xml:id="d002l407" n="407">Tristior ut festas eat ipse Hymenaeus ad aras.</l>
                <l xml:id="d002l408" n="408">Taurus ab occasu pronoque a cardine mundi</l>
                <l xml:id="d002l409" n="409">Et partas labefactat opes et rursum easdem</l>
                <l xml:id="d002l410" n="410">Instaurat, patrioque haeredem sistit in aere,</l>
                <l xml:id="d002l411" n="411">Pervincitque inimicum odium, ac male conterit hostem.</l>
                <l xml:id="d002l412" n="412">Quin etiam rapidos flammarum exsuscitat aestus</l>
                <l xml:id="d002l413" n="413">Ex oculis, parat atque oculis immite venenum</l>
                <l xml:id="d002l414" n="414">In dulcem Veneris rorem atque in pocula amantum.</l>
                <l xml:id="d002l415" n="415">Ast imo positus coelo atque in parte profunda</l>
                <l xml:id="d002l416" n="416">Aetheris, unde novum sese convertit ad ortum,</l>
                <l xml:id="d002l417" n="417">Plurima felici promittit sidere nato.</l>
                <l xml:id="d002l418" n="418">Ille inter proceres atque intra limina regum</l>
                <l xml:id="d002l419" n="419">Versatus, longaque fide spectatus in aula</l>
                <l xml:id="d002l420" n="420">Magnarum curas rerum ac molimina magna</l>
                <l xml:id="d002l421" n="421">Suscipiet; credentur opes, credetur et amplae</l>
                <l xml:id="d002l422" n="422">Summa domus, claris et famam extendet in actis.</l>
                <l xml:id="d002l423" n="423">Tantus inest Tauro vigor et vis cornibus aureis.</l>
                <l xml:id="d002l424" n="424">Hunc post tyndaridae concordia pectora fratres</l>
                <l xml:id="d002l425" n="425">Virtute illati coelo atque insignibus actis,</l>
                <l xml:id="d002l426" n="426">Quos pater aeterno meritos donavit honore.</l>
                <l xml:id="d002l427" n="427">At tu, cui secreta poli cuique abdita rerum,</l>
                <l xml:id="d002l428" n="428">Uranie, sunt nota, ad quas numerosa vetustas</l>
                <l xml:id="d002l429" n="429">Vix penetrat, pande antiqui memorabile facti</l>
                <l xml:id="d002l430" n="430">Et decus et pretium; nam te quoque sideris huius</l>
                <l xml:id="d002l431" n="431">Tangit honos, tangunt cari monumenta mariti,</l>
                <l xml:id="d002l432" n="432">Coniugis et meritis aeternae et consule famae.</l>
                <l xml:id="d002l433" n="433">Viderat e summa coeli Cyllenius arce</l>
                <l xml:id="d002l434" n="434">Paulatim coiisse homines et condere tecta,</l>
                <l xml:id="d002l435" n="435">Partiri medios signato limine campos,</l>
                <l xml:id="d002l436" n="436">Et quantum primis sollers Industria coeptis</l>
                <l xml:id="d002l437" n="437">Addiderat. Placuit mutato corpore terras</l>
                <l xml:id="d002l438" n="438">Visere, et agrestis hominum cognoscere mores;</l>
                <l xml:id="d002l439" n="439">Ocior ac Zephyris coelo delabitur alto,</l>
                <l xml:id="d002l440" n="440">Et stetit in duplices aptata veste gemellos</l>
                <l xml:id="d002l441" n="441">Discat ut hic, doceat facundo pectore ut alter.</l>
                <l xml:id="d002l442" n="442">Ipse ferens, ille accipiens praecepta magistri,</l>
                <l xml:id="d002l443" n="443">Traxit in exemplum mortalia pectora, donec</l>
                <l xml:id="d002l444" n="444">Legitimi accessit studium rectique bonique,</l>
                <l xml:id="d002l445" n="445">Vivendique viam ratio ac doctrina paravit.</l>
                <l xml:id="d002l446" n="446">Hinc artes crevere bonae, succrevit et usus</l>
                <l xml:id="d002l447" n="447">Laudatorum operum. Fando commercia primum</l>
                <l xml:id="d002l448" n="448">Inventa; hinc pretium duplicandi et cura peculi,</l>
                <l xml:id="d002l449" n="449">Creveruntque et opes et opum comes apta suppellex,</l>
                <l xml:id="d002l450" n="450">Atque his excoluit studiis Cyllenius orbem.</l>
                <l xml:id="d002l451" n="451">Ipse etiam numeros et rerum pondera et usum</l>
                <l xml:id="d002l452" n="452">Mensurae docuit, fandi quoque tradidit artem,</l>
                <l xml:id="d002l453" n="453">Atque animi concepta novis depromere signis</l>
                <l xml:id="d002l454" n="454">Instituit scriptis et commendare tabellis.</l>
                <l xml:id="d002l455" n="455">Moribus his exculta hominum praecordia duros</l>
                <l xml:id="d002l456" n="456">Mutarunt sensus, et ab agri munere ad artis</l>
                <l xml:id="d002l457" n="457">Ingenium vertere novas. Tum magnus haberi</l>
                <l xml:id="d002l458" n="458">Mercurius, tum coelicolae mortalia corda</l>
                <l xml:id="d002l459" n="459">Assensu laudare uno, stirpemque deorum</l>
                <l xml:id="d002l460" n="460">Esse hominem genus et coelo deducere ab ipso,</l>
                <l xml:id="d002l461" n="461">Tantum animo, tantum ingenio ac ratione valerent.</l>
                <l xml:id="d002l462" n="462">Imprimis pater omnipotens mortalibus orsis</l>
                <l xml:id="d002l463" n="463">Obstupuit. Videt ingentis assurgere turres,</l>
                <l xml:id="d002l464" n="464">Aequari quoque tecta polo, videt aurea templa,</l>
                <l xml:id="d002l465" n="465">Ornatusque deum varios, videt oppida et arces</l>
                <l xml:id="d002l466" n="466">Collibus impositas. Tum sic effatus, ut omnes</l>
                <l xml:id="d002l467" n="467">Coelicolae annuerent, coelo testanda sereno</l>
                <l xml:id="d002l468" n="468">Cylleni monumenta: illum tot adire labores,</l>
                <l xml:id="d002l469" n="469">Tot mandata deum, tamen et voluisse, relicto</l>
                <l xml:id="d002l470" n="470">Aethere, per terras, suscepta parte magistri,</l>
                <l xml:id="d002l471" n="471">Exuere agrestis hominum de pectore mores</l>
                <l xml:id="d002l472" n="472">Humanumque genus cultas efferre per artis,</l>
                <l xml:id="d002l473" n="473">Unde et honos superis et victima creverit aris.</l>
                <l xml:id="d002l474" n="474">Tum pater in geminas distincto sidere formas</l>
                <l xml:id="d002l475" n="475">Signavit coelo, facinus memorabile et astris</l>
                <l xml:id="d002l476" n="476">Indidit aeternis, celsaque in parte locavit.</l>
                <l xml:id="d002l477" n="477">His capita effulgent stellis humerique manusque,</l>
                <l xml:id="d002l478" n="478">Quaque lacertoso curvantur brachia nodo</l>
                <l xml:id="d002l479" n="479">Genuaque summotique pedes; sed parte sinistra</l>
                <l xml:id="d002l480" n="480">Irradiat, quo vix coelo splendentius, astrum,</l>
                <l xml:id="d002l481" n="481">Unde per obliquum sol iam declinat olympum.</l>
                <l xml:id="d002l482" n="482">Hic sedem patriamque domum dulcisque penates</l>
                <l xml:id="d002l483" n="483">Ipse sibi statuit volucer Cyllenius, hic se</l>
                <l xml:id="d002l484" n="484">Exercet, proprias et signo accommodat artis.</l>
                <l xml:id="d002l485" n="485">Nam rerum occultas causas arcanaque sacra</l>
                <l xml:id="d002l486" n="486">Rimantur, verbisque modos et carmina nervis</l>
                <l xml:id="d002l487" n="487">Adiungunt, pretio aut capti fora multa frequentant,</l>
                <l xml:id="d002l488" n="488">Aut veterum monumenta docent et scripta virorum,</l>
                <l xml:id="d002l489" n="489">Aut operam impendunt linguis interprete cura,</l>
                <l xml:id="d002l490" n="490">Et decus, et quicquid monstrat sapientia, norunt</l>
                <l xml:id="d002l491" n="491">Coelestes Gemini concordi foedere iuncti.</l>
                <l xml:id="d002l492" n="492">Unde sub exortum primaque in parte locati</l>
                <l xml:id="d002l493" n="493">Nonnullos nati ineunte aetate labores</l>
                <l xml:id="d002l494" n="494">Portendunt; tamen haud illis pia cura parentum</l>
                <l xml:id="d002l495" n="495">Defuerit, seu blandus amor. Coelestibus inde</l>
                <l xml:id="d002l496" n="496">Artibus imbutos decorant, iunguntque fideli</l>
                <l xml:id="d002l497" n="497">Principibus studio, et dominis placuisse laborant.</l>
                <l xml:id="d002l498" n="498">At media de parte poli atque e culmine summo</l>
                <l xml:id="d002l499" n="499">Promittunt faciles olim nascentibus annos.</l>
                <l xml:id="d002l500" n="500">Hos fandi decus insignes, hos delphica laurus</l>
                <l xml:id="d002l501" n="501">Illustres reddit populis, his infula sacris</l>
                <l xml:id="d002l502" n="502">Assurgit veneranda comis capitique tiaras.</l>
                <l xml:id="d002l503" n="503">Hinc sibi divitias, hinc ornamenta benignae</l>
                <l xml:id="d002l504" n="504">Fortunae accumulant, auro hinc laquearia fulgent.</l>
                <l xml:id="d002l505" n="505">Hos merces peregrina, aut testamenta beatos,</l>
                <l xml:id="d002l506" n="506">Praeclaraeve artes, aut virtus rara, deumve</l>
                <l xml:id="d002l507" n="507">Relligio efficiunt; nam Virginis astra per ortum</l>
                <l xml:id="d002l508" n="508">Sufficiunt Geminis vires et robora praestant.</l>
                <l xml:id="d002l509" n="509">At cum praecipitem occasum cavaque antra subibunt</l>
                <l xml:id="d002l510" n="510">Oceani, dias veniunt qui lucis in auras,</l>
                <l xml:id="d002l511" n="511">Hi perferre malum et duros tolerare labores</l>
                <l xml:id="d002l512" n="512">Damnaque et adversos constanti pectore casus</l>
                <l xml:id="d002l513" n="513">Assuescent, celare odium ac simulare parati.</l>
                <l xml:id="d002l514" n="514">Non his aut studium recti, aut sapientia derit,</l>
                <l xml:id="d002l515" n="515">Ingeniive favor, docti seu pectoris artes;</l>
                <l xml:id="d002l516" n="516">Successus sed opum seri primaque senecta</l>
                <l xml:id="d002l517" n="517">Suscipient tardos cara cum prole nepotes.</l>
                <l xml:id="d002l518" n="518">Dant imo positi morbosque, aegrumque laborem,</l>
                <l xml:id="d002l519" n="519">Aut vitium occultum, aut secreta in parte dolores,</l>
                <l xml:id="d002l520" n="520">Eripiunt et opes partas censumque paternum;</l>
                <l xml:id="d002l521" n="521">Post tamen huberiore manu cum foenore magno</l>
                <l xml:id="d002l522" n="522">Ingeminant et opes et lucra ignota reponunt,</l>
                <l xml:id="d002l523" n="523">Suppeditent unde et multis alimenta ministris.</l>
                <l xml:id="d002l524" n="524">Hos felix fatoque tamen cogente senectus,</l>
                <l xml:id="d002l525" n="525">Ah, procul a patria externis tumulabit in oris.</l>
                <l xml:id="d002l526" n="526">Hac etiam de parte imoque e cardine surgens</l>
                <l xml:id="d002l527" n="527">Si testudineus moveat sua brachia Cancer</l>
                <l xml:id="d002l528" n="528">Humidaque impressis figat vestigia plantis,</l>
                <l xml:id="d002l529" n="529">Plurima divino promittit munere natis.</l>
                <l xml:id="d002l530" n="530">Illis divitiae ingentes et copia rerum</l>
                <l xml:id="d002l531" n="531">Undabit variarum, et latis praedia campis</l>
                <l xml:id="d002l532" n="532">Sufficient laetam cererem bacchumque fluentem;</l>
                <l xml:id="d002l533" n="533">Illis nobilitas et claris infula vittis</l>
                <l xml:id="d002l534" n="534">Conferet insignis titulos, magnoque favore</l>
                <l xml:id="d002l535" n="535">Decernit statuas faustisque insignibus ornat,</l>
                <l xml:id="d002l536" n="536">Annuerit placido facilis si Iupiter ore;</l>
                <l xml:id="d002l537" n="537">Sed iuvat intonsus crinis promissaque barba</l>
                <l xml:id="d002l538" n="538">Atque inter titulos sordenti stamine vestis.</l>
                <l xml:id="d002l539" n="539">Quin etiam insidias cognati et sanguinis iram</l>
                <l xml:id="d002l540" n="540">Nuntiat adversosque inimica mente propinquos,</l>
                <l xml:id="d002l541" n="541">Quos et ab occasu graviori concitat ira.</l>
                <l xml:id="d002l542" n="542">Tum vero felix multa cum laude senectus</l>
                <l xml:id="d002l543" n="543">Continget, tunc clarus honor praestantibus actis,</l>
                <l xml:id="d002l544" n="544">Cum medio posuit coelo vestigia, et aequor</l>
                <l xml:id="d002l545" n="545">Despiciens bibulis tantundem distat arenis</l>
                <l xml:id="d002l546" n="546">In mare, qua Ganges et qua Tagus aureus intrat.</l>
                <l xml:id="d002l547" n="547">Ac veluti lento sensim per litora passu</l>
                <l xml:id="d002l548" n="548">It cancer tardusque gravi sub mole laborat,</l>
                <l xml:id="d002l549" n="549">Paulatim sic divitias, sic lentus honores</l>
                <l xml:id="d002l550" n="550">Accumulat, donec gravidos complerit acervos,</l>
                <l xml:id="d002l551" n="551">Vix tamen ut gemino foecundet viscera partu.</l>
                <l xml:id="d002l552" n="552">Exoriens placidos mores animique quietum</l>
                <l xml:id="d002l553" n="553">Ingenium et sollers mentis promittit acumen</l>
                <l xml:id="d002l554" n="554">Nascenti, tamen ut facile indignatio et irae</l>
                <l xml:id="d002l555" n="555">Exagitent, facile iratos componat ut aestus</l>
                <l xml:id="d002l556" n="556">Mollibus officiis ac miti pectore natus.</l>
                <l xml:id="d002l557" n="557">Ipse acer vitiorum ultor, cum fronte severa</l>
                <l xml:id="d002l558" n="558">Iurgator scelerum, atque ad publica munera versus</l>
                <l xml:id="d002l559" n="559">Praesidia inde domus et victus quaeret honestos.</l>
                <l xml:id="d002l560" n="560">Et tamen indigna decumbet morte peremptus,</l>
                <l xml:id="d002l561" n="561">Aut gravibus capitur morbis, aut lumine moesto</l>
                <l xml:id="d002l562" n="562">Spectabit raptos non uno funere fratres.</l>
                <l xml:id="d002l563" n="563">Hoc astro post tyndaridas subeunte, per aequor</l>
                <l xml:id="d002l564" n="564">Mortales fecere viam, primique reperta</l>
                <l xml:id="d002l565" n="565">Vix ausi tentare cava vada fluminis alno.</l>
                <l xml:id="d002l566" n="566">Mox usus, post et praeceps audacia textis</l>
                <l xml:id="d002l567" n="567">In mare navigiis remo descendit adacto,</l>
                <l xml:id="d002l568" n="568">Paulatim et pelago se credidit, inde per altum</l>
                <l xml:id="d002l569" n="569">Ignotos portus peregrinaque regna petivit.</l>
                <l xml:id="d002l570" n="570">Hinc merces et longinquis commercia terris,</l>
                <l xml:id="d002l571" n="571">Hinc vesper novit quicquid celarat heous.</l>
                <l xml:id="d002l572" n="572">Eridano Nilus subvenit et Abdua Nilo,</l>
                <l xml:id="d002l573" n="573">Ut quae deficerent, summiserit omnia Nereus</l>
                <l xml:id="d002l574" n="574">Velifer, et fulvum ratibus devexerit aurum</l>
                <l xml:id="d002l575" n="575">Tritonum chorus, ac versis per marmora tonsis</l>
                <l xml:id="d002l576" n="576">Divitiae narint hominum terraeque marisque</l>
                <l xml:id="d002l577" n="577">Canceris imperio atque undae dominantibus astris.</l>
                <l xml:id="d002l578" n="578">Vos, o Nereides decus aequoris, et mea saepe</l>
                <l xml:id="d002l579" n="579">Serta, meos flores ad litora nota petistis</l>
                <l xml:id="d002l580" n="580">Et nituere comis argentea lilia vestris,</l>
                <l xml:id="d002l581" n="581">Aenario quae rure legens, quae colle beato</l>
                <l xml:id="d002l582" n="582">Parthenopes mistaque rosa blandisque hyacinthis</l>
                <l xml:id="d002l583" n="583">Ipse dedi castis multo cum thure sacellis,</l>
                <l xml:id="d002l584" n="584">Et sparsi largo supplex crateras iaccho,</l>
                <l xml:id="d002l585" n="585">Nec mea vicinae siluerunt carmina rupes;</l>
                <l xml:id="d002l586" n="586">Vos, precor, o pelagi placidissima numina, causas</l>
                <l xml:id="d002l587" n="587">Tentati maris et primos expromite motus</l>
                <l xml:id="d002l588" n="588">Irarum Iovis et raptum inter sidera cancrum.</l>
                <l xml:id="d002l589" n="589">Assuerant Dryades vulgo, assuevere Napaeae,</l>
                <l xml:id="d002l590" n="590">Silvarum nemorumque umbra rivisque relictis,</l>
                <l xml:id="d002l591" n="591">Impune optatos per litora ducere somnos;</l>
                <l xml:id="d002l592" n="592">Hic choreas agitare, hic grato mista susurro</l>
                <l xml:id="d002l593" n="593">Inter sese aperire animi secreta latentis,</l>
                <l xml:id="d002l594" n="594">Hic lusus, hic delitias geniumque colebant,</l>
                <l xml:id="d002l595" n="595">Et nulla resides ducebant ocia cura.</l>
                <l xml:id="d002l596" n="596">Advertit pastor liquidi maris et modo summis</l>
                <l xml:id="d002l597" n="597">E scopulis, modo se strata ostentabat ab alga,</l>
                <l xml:id="d002l598" n="598">Nunc summo labens innabat litore et hudis</l>
                <l xml:id="d002l599" n="599">Coerula per liquidum findebat marmora palmis,</l>
                <l xml:id="d002l600" n="600">Interdumque alto exsiliens clamore vocabat</l>
                <l xml:id="d002l601" n="601">Armentum et toto cogebat ab aequore monstra,</l>
                <l xml:id="d002l602" n="602">Ostentans pecus indomitum et stabula abdita Nerei.</l>
                <l xml:id="d002l603" n="603">Ipse ingens baculo innixus cum crine madenti</l>
                <l xml:id="d002l604" n="604">Stillabat madidos per membra rigentia fluctus,</l>
                <l xml:id="d002l605" n="605">Versabatque dolos animo, et suspiria ducens</l>
                <l xml:id="d002l606" n="606">Uritur, ac tacitis succendit pectora flammis,</l>
                <l xml:id="d002l607" n="607">Assiduusque oculos moerensque ad litora torquet.</l>
                <l xml:id="d002l608" n="608">O quotiens viridi crinem circumdatus alga</l>
                <l xml:id="d002l609" n="609">Tentavit faciles aditus per carmina. At illae</l>
                <l xml:id="d002l610" n="610">Longa per occultos petierunt avia calles,</l>
                <l xml:id="d002l611" n="611">Et sibi consuluere fuga. Magis incitus heros</l>
                <l xml:id="d002l612" n="612">Convertit solitas foecundum pectus ad artes;</l>
                <l xml:id="d002l613" n="613">Et cum se in varias mutasset saepe figuras</l>
                <l xml:id="d002l614" n="614">Ac nulla posset Dryadum ratione potiri,</l>
                <l xml:id="d002l615" n="615">Adnavit terrae cancri sub imagine tectus</l>
                <l xml:id="d002l616" n="616">Litoribus celer obrepens. Vagus inde per haerbam</l>
                <l xml:id="d002l617" n="617">Miscetur nymphis, violas ut forte legebant</l>
                <l xml:id="d002l618" n="618">Certatim et passis nectebant serta capillis,</l>
                <l xml:id="d002l619" n="619">Candida purpureo variantes colla hyacintho.</l>
                <l xml:id="d002l620" n="620">Ut Dryades videre ferum mansuescere in haerba,</l>
                <l xml:id="d002l621" n="621">Non ausae tractare, tamen gratantur eunti,</l>
                <l xml:id="d002l622" n="622">Et plaudunt socio curvanti brachia motu</l>
                <l xml:id="d002l623" n="623">Molliaque adductis tondenti gramina malis.</l>
                <l xml:id="d002l624" n="624">Ille, ut se gratum agnovit placidasque Napaeas</l>
                <l xml:id="d002l625" n="625">Ridere intonsi carpentem pascua campi</l>
                <l xml:id="d002l626" n="626">Octipedem maris, in salsos se retulit aestus</l>
                <l xml:id="d002l627" n="627">Molliter obliquoque gradu cava brachia flectit;</l>
                <l xml:id="d002l628" n="628">Ac, ne qua rediens non ora oculosque iocantum</l>
                <l xml:id="d002l629" n="629">Spectet, et, ut placido risu ac sermone fruatur,</l>
                <l xml:id="d002l630" n="630">Versa retro tenuit curvo vestigia gressu</l>
                <l xml:id="d002l631" n="631">Intrat et in pontum mutato corpore Proteus.</l>
                <l xml:id="d002l632" n="632">Artibus his terrae obversans nec cognitus ulli,</l>
                <l xml:id="d002l633" n="633">Ut quam secreto capientem litore somnos,</l>
                <l xml:id="d002l634" n="634">Aut huda solum spatiantem vidit arena,</l>
                <l xml:id="d002l635" n="635">In propriam versus repetito corpore formam</l>
                <l xml:id="d002l636" n="636">Comprimit optato et fruitur malesanus amore.</l>
                <l xml:id="d002l637" n="637">Sic matrem nitidi Almonis septemque sorores</l>
                <l xml:id="d002l638" n="638">Ufentis, sic Umbronis tria pignora centumque</l>
                <l xml:id="d002l639" n="639">Eridani, totidem et Nili neptesque Timavi</l>
                <l xml:id="d002l640" n="640">Tergeminas, neptem et Xanthi neptemque fefellit</l>
                <l xml:id="d002l641" n="641">Volturni, qua non oculis, non ulla papillis</l>
                <l xml:id="d002l642" n="642">Gratior, aut posito tantum placitura capillo.</l>
                <l xml:id="d002l643" n="643">Quin etiam demens Phoeben tentavit, ut illa</l>
                <l xml:id="d002l644" n="644">Eurotae nitidos curabat in amne capillos;</l>
                <l xml:id="d002l645" n="645">Et vim passa foret monstri, ni strenua vultus</l>
                <l xml:id="d002l646" n="646">In lunam conversa foret, ni cornua torvae</l>
                <l xml:id="d002l647" n="647">Aptasset fronti et nube oblituisset opaca,</l>
                <l xml:id="d002l648" n="648">Atque illum iam complexus, iam furta parantem</l>
                <l xml:id="d002l649" n="649">Suspendit geminis pavitantem cornibus et mox</l>
                <l xml:id="d002l650" n="650">Sullatum coelo longe intulit. Ipse nigrantis</l>
                <l xml:id="d002l651" n="651">Iactatus supra nubes, implorat amicum</l>
                <l xml:id="d002l652" n="652">Nerea; sed surdis obsistunt vocibus aurae.</l>
                <l xml:id="d002l653" n="653">Hinc praeceps iterum atque iterum per inane rotatur,</l>
                <l xml:id="d002l654" n="654">Mox pelago absorptus tantum ferit ima profundi,</l>
                <l xml:id="d002l655" n="655">Quantum nubiferas fuerat sullatus ad auras;</l>
                <l xml:id="d002l656" n="656">Dissiliunt undae et spumosum incanduit aequor</l>
                <l xml:id="d002l657" n="657">Qua cecidit, tumuitque intorto gurgite vortex</l>
                <l xml:id="d002l658" n="658">Coeruleus, nigramque alte vomit aestus arenam.</l>
                <l xml:id="d002l659" n="659">At virgo, celeri ad superos regressa volatu,</l>
                <l xml:id="d002l660" n="660">Sicut erat laniata comas discissaque pallam</l>
                <l xml:id="d002l661" n="661">Implevit coelum gemitu, quo celsa tonantis</l>
                <l xml:id="d002l662" n="662">Intonuit domus et foribus se pandit apertis.</l>
                <l xml:id="d002l663" n="663">Ut medio sedere foro et res cognita divis,</l>
                <l xml:id="d002l664" n="664">Indignum clamant facinus: monstra aequoris ausa</l>
                <l xml:id="d002l665" n="665">Dianam tentare? Movet reverentia divae</l>
                <l xml:id="d002l666" n="666">Astantis, movet ipse locus violentaque Protei</l>
                <l xml:id="d002l667" n="667">In venerem rabies, et quod neptunnia regna</l>
                <l xml:id="d002l668" n="668">Non ultra toleranda, illum nec sorte secunda</l>
                <l xml:id="d002l669" n="669">Contentum terris inhiare et poscere olympum.</l>
                <l xml:id="d002l670" n="670">Tum pater omnipotens solio ter surgit ab alto,</l>
                <l xml:id="d002l671" n="671">Ter tacet iratusque novem de parte sinistra</l>
                <l xml:id="d002l672" n="672">Coerula fulminibus percussit regna trisulcis.</l>
                <l xml:id="d002l673" n="673">Intremuit Nereus; atterrita numina ponti</l>
                <l xml:id="d002l674" n="674">Oceano oblituere imo ac timuere profundo,</l>
                <l xml:id="d002l675" n="675">Ne cava sulfureis arderent aequora flammis.</l>
                <l xml:id="d002l676" n="676">At decimo cancrum octipedem per litora curva</l>
                <l xml:id="d002l677" n="677">Errantem, sed adhuc meditantem furta per haerbas,</l>
                <l xml:id="d002l678" n="678">Ac natam flavi captantem ad saxa Licormae</l>
                <l xml:id="d002l679" n="679">Exanimat: dura crepuerunt fragmina testa</l>
                <l xml:id="d002l680" n="680">Huc illuc disiecta, et fumo indensuit aer.</l>
                <l xml:id="d002l681" n="681">Quae collecta pater coelo intulit, ac monumentum</l>
                <l xml:id="d002l682" n="682">Esse dedit scelerum maris infelici et ausi,</l>
                <l xml:id="d002l683" n="683">Ac summo posuit coelo testantia crimen.</l>
                <l xml:id="d002l684" n="684">Ore ignes pedibusque ignes et pectore et ipso</l>
                <l xml:id="d002l685" n="685">Fragmine succendit, sed hebenti lumine quosdam,</l>
                <l xml:id="d002l686" n="686">Non aliter, quam quos pudeat commissa fateri.</l>
                <l xml:id="d002l687" n="687">Quin etiam ignavos testae caelavit asellos</l>
                <l xml:id="d002l688" n="688">Et statuit praesepe et nube infecit opaca,</l>
                <l xml:id="d002l689" n="689">Infamemque notam dorso signavit inusto.</l>
                <l xml:id="d002l690" n="690">Utque recens facinus memori per secula poena</l>
                <l xml:id="d002l691" n="691">Notescat maneantque audacis praemia culpae</l>
                <l xml:id="d002l692" n="692">Perpetuis signata notis, verrenda carinis</l>
                <l xml:id="d002l693" n="693">Permisit maria et remis freta salsa cienda,</l>
                <l xml:id="d002l694" n="694">Imperiumque viris ponti dedit edomitoque</l>
                <l xml:id="d002l695" n="695">Aequore per fluctus sinuoso currere velo</l>
                <l xml:id="d002l696" n="696">Neptunnum et tonsis laniare et scindere rostris,</l>
                <l xml:id="d002l697" n="697">Edictumque ingens tabula signavit eburna,</l>
                <l xml:id="d002l698" n="698">Quod notum populis demissus ab aethere fecit</l>
                <l xml:id="d002l699" n="699">Prognatus Maia et terrae tenuere verentes.</l>
                <l xml:id="d002l700" n="700">Tum probra obiecit monstro mutumque salaxque</l>
                <l xml:id="d002l701" n="701">Et natum turbis variosque agitare tumultus,</l>
                <l xml:id="d002l702" n="702">Incola non constans pelagi, non advena terrae</l>
                <l xml:id="d002l703" n="703">Incertus, sed aquae rerum terraeque vorator</l>
                <l xml:id="d002l704" n="704">Assiduus, gaudens longarum errore viarum.</l>
                <l xml:id="d002l705" n="705">Auratum posthinc solium testudine summa</l>
                <l xml:id="d002l706" n="706">Affixit geminis subnixum utrinque columnis;</l>
                <l xml:id="d002l707" n="707">Atque hic bissenis aevo manantibus annis</l>
                <l xml:id="d002l708" n="708">Dat iura et spoliis gaudens exsultat opimis,</l>
                <l xml:id="d002l709" n="709">Solennisque agitat ludos et vina coronat.</l>
                <l xml:id="d002l710" n="710">At Phoebus, patris edicto permotus et ira</l>
                <l xml:id="d002l711" n="711">Germanae et lacrimis, et quod maris aequora monstrum</l>
                <l xml:id="d002l712" n="712">Nutrirant, sensu latices infecit amaro,</l>
                <l xml:id="d002l713" n="713">Decrevitque super Cancri cava terga quotannis</l>
                <l xml:id="d002l714" n="714">Quadriiuges agitare suos, et inurere flammis</l>
                <l xml:id="d002l715" n="715">Infelix testum et siccata caloribus ora;</l>
                <l xml:id="d002l716" n="716">Ipsa autem pelago poenas has dixit, ut omni</l>
                <l xml:id="d002l717" n="717">Tempore per numeros alterno fluctuet aestu,</l>
                <l xml:id="d002l718" n="718">Nec mora, nec requies sit certa fluentibus undis.</l>
                <l xml:id="d002l719" n="719">Quin dorso super et fallacis corpore signi</l>
                <l xml:id="d002l720" n="720">Admovit biiuges atque ad praesepia iunxit,</l>
                <l xml:id="d002l721" n="721">Et stabulum fessis statuit de more, sibique</l>
                <l xml:id="d002l722" n="722">Atria perpetuum posuit testantia factum.</l>
                <l xml:id="d002l723" n="723">Quae frater iusta assistens, dum tecta sororis</l>
                <l xml:id="d002l724" n="724">Continuare parat, tectis discrimine nullo,</l>
                <l xml:id="d002l725" n="725">Sedulus in valido posuit sua signa Leone,</l>
                <l xml:id="d002l726" n="726">Et struxit nitidis ornata palatia gemmis</l>
                <l xml:id="d002l727" n="727">Consilio patris. Hic thalamos, hic atria centum,</l>
                <l xml:id="d002l728" n="728">Hic tercentenis inclusit limina portis.</l>
                <l xml:id="d002l729" n="729">Argento radiant postes, adamante columnae</l>
                <l xml:id="d002l730" n="730">Stant circum et fulvum splendet laquearibus aurum.</l>
                <l xml:id="d002l731" n="731">Qui tantas habeant sedes, quae numina portis</l>
                <l xml:id="d002l732" n="732">Assideant, unde et libycus leo venit ad astra,</l>
                <l xml:id="d002l733" n="733">Dicite, Pierides; nam vos et carmina Phoebi</l>
                <l xml:id="d002l734" n="734">Excipitis, vos et choreas agitatis in aula,</l>
                <l xml:id="d002l735" n="735">Et secreta dei solae novistis et artes.</l>
                <l xml:id="d002l736" n="736">Fata domum ac secreta loci penetralia servant,</l>
                <l xml:id="d002l737" n="737">Et rerum series aevique senilis imago,</l>
                <l xml:id="d002l738" n="738">Temporaque et longis aetas incana capillis,</l>
                <l xml:id="d002l739" n="739">Imperiumque et opes, et regno accommoda virtus,</l>
                <l xml:id="d002l740" n="740">Et pia relligio cinctis ad tempora vittis.</l>
                <l xml:id="d002l741" n="741">Ante fores ipsisque in postibus aurea servat</l>
                <l xml:id="d002l742" n="742">Aurora illustrisque dies et mobilis annus,</l>
                <l xml:id="d002l743" n="743">Horaque non certis nectens modo facta futuris,</l>
                <l xml:id="d002l744" n="744">Tum species rerum ac generum numerosa propago</l>
                <l xml:id="d002l745" n="745">Et color et claro radians lux aurea curru,</l>
                <l xml:id="d002l746" n="746">Nec non ante nigris fugiens nox atra quadrigis.</l>
                <l xml:id="d002l747" n="747">Ipse autem leo sidereas perlatus ad arcis,</l>
                <l xml:id="d002l748" n="748">Non ut fama refert, magno quod ab Hercule victus</l>
                <l xml:id="d002l749" n="749">Foedarit calido sitientia rura cruore,</l>
                <l xml:id="d002l750" n="750">Graiaque nec fulvos tellus parit ipsa leones;</l>
                <l xml:id="d002l751" n="751">Sed Libyae crudele solum, quae victa calore</l>
                <l xml:id="d002l752" n="752">Insignem Phoebo pavit generosa leonem,</l>
                <l xml:id="d002l753" n="753">Admovitque aris tinxitque in sanguine cultrum,</l>
                <l xml:id="d002l754" n="754">Et solata sitim misero requievit ab aestu.</l>
                <l xml:id="d002l755" n="755">Translatum coelo Paean miratur et ora</l>
                <l xml:id="d002l756" n="756">Ingentisque humeros et lumina torva iubasque,</l>
                <l xml:id="d002l757" n="757">Obstupuitque armis, fixitque in pectora vultum.</l>
                <l xml:id="d002l758" n="758">Ac memor armorum vates cladisque futurae</l>
                <l xml:id="d002l759" n="759">Terrigenum, latos iam tum meditatur et ungues</l>
                <l xml:id="d002l760" n="760">Induere et villosa albis cum dentibus ora,</l>
                <l xml:id="d002l761" n="761">Porphyrion quibus et ferratum absumpsit Ophelten.</l>
                <l xml:id="d002l762" n="762">Tum Iovis ante pedes, divorum astante corona,</l>
                <l xml:id="d002l763" n="763">Constituit. Placuit superum inter signa referre</l>
                <l xml:id="d002l764" n="764">Consensu magno, et nomen retinere Leonis.</l>
                <l xml:id="d002l765" n="765">Nec mora; sidereis accensa est bellua flammis,</l>
                <l xml:id="d002l766" n="766">Effulget stellis caput et micat aurea cervix</l>
                <l xml:id="d002l767" n="767">Ignibus, effulget claro spina ardua dorso</l>
                <l xml:id="d002l768" n="768">Iliaque incurvique pedes et cauda genuque,</l>
                <l xml:id="d002l769" n="769">Praeradiatque novo pectus regale sub astro,</l>
                <l xml:id="d002l770" n="770">Atque insigne decus toto se vellere fundit.</l>
                <l xml:id="d002l771" n="771">Regius hinc illi venit vigor, imperiique</l>
                <l xml:id="d002l772" n="772">Cura ingens, summique loci ambitiosa cupido.</l>
                <l xml:id="d002l773" n="773">Ergo cui primae radiabit lucis in ortu,</l>
                <l xml:id="d002l774" n="774">Notus erit. Feret hic celebris praeconia famae,</l>
                <l xml:id="d002l775" n="775">Fascibus atque operam dabit, atque inhiabit honori,</l>
                <l xml:id="d002l776" n="776">Quaeret opes proprio semper tamen ipse labore:</l>
                <l xml:id="d002l777" n="777">Spelunca fremit in magna, dominatur in altis</l>
                <l xml:id="d002l778" n="778">Montibus, Aethiopumque fremunt deserta leonem,</l>
                <l xml:id="d002l779" n="779">Quaerendo tamen insudat per devia pastu.</l>
                <l xml:id="d002l780" n="780">At cui de summo nascenti fulget olympo,</l>
                <l xml:id="d002l781" n="781">Perferet ille graves forti cum corde dolores,</l>
                <l xml:id="d002l782" n="782">Post tamen aut domini pergrata potentia ditem</l>
                <l xml:id="d002l783" n="783">Efficit aut si qua est domino cognata potestas,</l>
                <l xml:id="d002l784" n="784">Unde etiam caris alimenta ministret amicis.</l>
                <l xml:id="d002l785" n="785">Ducit ab occasu litem, iratosque propinquos</l>
                <l xml:id="d002l786" n="786">Efficit, et multos adversum concitat hostes,</l>
                <l xml:id="d002l787" n="787">Iurgiaque indignumque torum moresque sinistros</l>
                <l xml:id="d002l788" n="788">Coniugis, et nullo thalamos dignatur honore.</l>
                <l xml:id="d002l789" n="789">Ast ima de parte dabit censumque bonasque</l>
                <l xml:id="d002l790" n="790">Divitias, dabit et tabulas, scribetur et haeres,</l>
                <l xml:id="d002l791" n="791">Partaque felici servat patrimonia cura.</l>
                <l xml:id="d002l792" n="792">Sole igitur dominante simul dominante Leone,</l>
                <l xml:id="d002l793" n="793">Relligio caput exeruit per templa, per aras.</l>
                <l xml:id="d002l794" n="794">Multi inter divos coelique in sede locati</l>
                <l xml:id="d002l795" n="795">Casta sacerdotes cecinerunt scripta per orbem,</l>
                <l xml:id="d002l796" n="796">Ac pietas non ficta viam affectavit olympo.</l>
                <l xml:id="d002l797" n="797">Tunc etiam imperii crevit generosa cupido</l>
                <l xml:id="d002l798" n="798">In populis, crevit quoque iusta licentia regni,</l>
                <l xml:id="d002l799" n="799">Sanctaque maiestas dicta est sanctusque senatus,</l>
                <l xml:id="d002l800" n="800">Ac summo patiens virtus concessit honori,</l>
                <l xml:id="d002l801" n="801">Nobilitasque etiam duris quaesita sub armis.</l>
                <l xml:id="d002l802" n="802">Pugnatum est, victo victor praescripsit, et acti</l>
                <l xml:id="d002l803" n="803">In praedam populi, cecidere sub ensibus urbes,</l>
                <l xml:id="d002l804" n="804">Iustitia et positis venit captiva sub hastis.</l>
                <l xml:id="d002l805" n="805">Ocia mox et delitias, unguenta rosasque</l>
                <l xml:id="d002l806" n="806">Monstravit Virgo (sunt hae nam virginis artes),</l>
                <l xml:id="d002l807" n="807">Intonuitque foro eloquium, laetumque theatris</l>
                <l xml:id="d002l808" n="808">Aurea pensilibus diffudit tybia carmen,</l>
                <l xml:id="d002l809" n="809">Et Musae insolitos sonuere ad pulpita cantus.</l>
                <l xml:id="d002l810" n="810">Ornatus etiam accessit iam discolor usus,</l>
                <l xml:id="d002l811" n="811">Percurritque auri villosum bractea textum,</l>
                <l xml:id="d002l812" n="812">Et pictura novo fulxit variata decore;</l>
                <l xml:id="d002l813" n="813">Tum magicae coepere artes, studiumque futuri</l>
                <l xml:id="d002l814" n="814">Crebruit, et sacris admota silentibus ora,</l>
                <l xml:id="d002l815" n="815">Sidera et ipsa novo paulatim cognita sensu</l>
                <l xml:id="d002l816" n="816">In numerosque redacta suos, omnisque locorum</l>
                <l xml:id="d002l817" n="817">Fortuna et certi signata potentia fati.</l>
                <l xml:id="d002l818" n="818">Quae dea per populos multum versata docebat,</l>
                <l xml:id="d002l819" n="819">Fama, refer; tibi gesta hominum, tibi facta deorum</l>
                <l xml:id="d002l820" n="820">Nosse datum; tu nam fatorum eventa per urbes</l>
                <l xml:id="d002l821" n="821">Divulgans revocas in lucem obscura et, honorem</l>
                <l xml:id="d002l822" n="822">Dans claris, facta extollis fingisque futura.</l>
                <l xml:id="d002l823" n="823">Ergo agedum, quibus officiis, quo munere terras</l>
                <l xml:id="d002l824" n="824">Ornavit Virgo, cur coelum illata petivit</l>
                <l xml:id="d002l825" n="825">Praesidio alarum et nitidis mox fulxerit astris.</l>
                <l xml:id="d002l826" n="826">Anne deum proles hominumve? An mista propago?</l>
                <l xml:id="d002l827" n="827">Certa parens Isaea fuit, qua nulla per orbem</l>
                <l xml:id="d002l828" n="828">Doctior iratos animi componere motus;</l>
                <l xml:id="d002l829" n="829">Incertus pater, a populo sed cognitus Etheus.</l>
                <l xml:id="d002l830" n="830">Illam Mercurius docuit, quo tempore gentis</l>
                <l xml:id="d002l831" n="831">Imbuerit sacris, quibus et deducere olympo</l>
                <l xml:id="d002l832" n="832">Coelicolas poteratque Erebo subducere manes.</l>
                <l xml:id="d002l833" n="833">Doctrinae pretium amplexus repetitaque lecto</l>
                <l xml:id="d002l834" n="834">Gaudia. Post decimo enitens Isaetida mense</l>
                <l xml:id="d002l835" n="835">Celat adulterium, commisto utroque parentum</l>
                <l xml:id="d002l836" n="836">Nomine; cumque humeris alas insignia patris</l>
                <l xml:id="d002l837" n="837">Redderet, has tacita vellebat sedula dextra</l>
                <l xml:id="d002l838" n="838">Docta parens, nudamque oculis non obtulit ullis.</l>
                <l xml:id="d002l839" n="839">Ergo Mercurius natae memor, artibus illam</l>
                <l xml:id="d002l840" n="840">Instruit et docili componit pectora cura,</l>
                <l xml:id="d002l841" n="841">Constituitque animum, et coelesti robore firmat;</l>
                <l xml:id="d002l842" n="842">Tum donat serto insignem, cui sidera circum</l>
                <l xml:id="d002l843" n="843">Clara novem, totidemque micant per sidera gemmae.</l>
                <l xml:id="d002l844" n="844">Ut virgo capiti imposuit venerabile donum,</l>
                <l xml:id="d002l845" n="845">Hausit divinas artis, didicitque ferendo,</l>
                <l xml:id="d002l846" n="846">Quae pater impressis signaverat omnia gemmis.</l>
                <l xml:id="d002l847" n="847">Nec mora; perque urbes et compita nota viarum</l>
                <l xml:id="d002l848" n="848">Affatur populos, socialis munera vitae</l>
                <l xml:id="d002l849" n="849">Praecipiens, animumque docens formare colendo</l>
                <l xml:id="d002l850" n="850">Iustitiam, et mites usu componere mores.</l>
                <l xml:id="d002l851" n="851">Illa etiam in templis divorum arcana monebat</l>
                <l xml:id="d002l852" n="852">Munera prima hominum, et sacris iam rite peractis,</l>
                <l xml:id="d002l853" n="853">Placari humanis coelestia numina donis;</l>
                <l xml:id="d002l854" n="854">Quae patriae sint iura, etiam quae iura parentum,</l>
                <l xml:id="d002l855" n="855">Coniugiique fides, lecti et concordia vincla.</l>
                <l xml:id="d002l856" n="856">Vidisset domito terram proscindere tauro</l>
                <l xml:id="d002l857" n="857">Agricolam, quae sint sua tempora monstrat arandi;</l>
                <l xml:id="d002l858" n="858">Errabant pecudes, pecudum docet illa magistros,</l>
                <l xml:id="d002l859" n="859">Cunctaque divino praescribit munere virgo.</l>
                <l xml:id="d002l860" n="860">Donec eam silvas moderantem et saxa trahentem</l>
                <l xml:id="d002l861" n="861">Venator captus forma et iuvenilibus annis</l>
                <l xml:id="d002l862" n="862">Invadit ferro demens, haurire paratus,</l>
                <l xml:id="d002l863" n="863">Ni secum socio iungat sua membra cubili.</l>
                <l xml:id="d002l864" n="864">Extimuit virgo et levibus se sustulit alis;</l>
                <l xml:id="d002l865" n="865">Intentamque fugae sinuoso pallia limbo</l>
                <l xml:id="d002l866" n="866">Implicitant. Sequitur furiata mente satelles,</l>
                <l xml:id="d002l867" n="867">Et iam iam geminis apprensat syrmata palmis.</l>
                <l xml:id="d002l868" n="868">Accurrit pater, ut coelo properabat ab alto,</l>
                <l xml:id="d002l869" n="869">Et natam amplexu fovet ac super aethera secum</l>
                <l xml:id="d002l870" n="870">Devehit, et laeto statuit nova sidera mundo.</l>
                <l xml:id="d002l871" n="871">Illum autem minitantem oculis ac torva tuentem</l>
                <l xml:id="d002l872" n="872">Ter baculo deus ipse cavum per tempus adacto</l>
                <l xml:id="d002l873" n="873">Percussit: riguere artus, frigusque per imum</l>
                <l xml:id="d002l874" n="874">Pectus iit, calor in ventos et vita recessit.</l>
                <l xml:id="d002l875" n="875">Mox ungues digitique solo radicibus actis</l>
                <l xml:id="d002l876" n="876">Haeserunt, subiitque locum cutis horrida cortex,</l>
                <l xml:id="d002l877" n="877">In ramos abiere manus curvique lacerti,</l>
                <l xml:id="d002l878" n="878">In frondem coma, fit reliquo de corpore lignum,</l>
                <l xml:id="d002l879" n="879">In sentesque rigent sparsae per corpora setae,</l>
                <l xml:id="d002l880" n="880">Nec mora, iam spinis horret rubus asper acutis.</l>
                <l xml:id="d002l881" n="881">Salve virginibus coeli decus addita, cuius</l>
                <l xml:id="d002l882" n="882">Vocibus aeterni patuerunt abdita mundi;</l>
                <l xml:id="d002l883" n="883">Tu genus humanum instituis, tu munera vitae</l>
                <l xml:id="d002l884" n="884">Distinguis; salve innumeras veneranda per aras.</l>
                <l xml:id="d002l885" n="885">Sparge rosam, da thura, puer, linguisque favete,</l>
                <l xml:id="d002l886" n="886">Annua dum patrio persolvit carmine vates:</l>
                <l xml:id="d002l887" n="887">Sacra senex castusque ascendit templa sacerdos.</l>
                <l xml:id="d002l888" n="888">Tu vero, mihi care, oculis, age, suspice coelum,</l>
                <l xml:id="d002l889" n="889">Nate, vides qua parte ingens sese exerit astrum</l>
                <l xml:id="d002l890" n="890">Virginis. Haec dextra est cerealia munera libans,</l>
                <l xml:id="d002l891" n="891">Et qua tam claro candescit lumine sidus</l>
                <l xml:id="d002l892" n="892">Ala deae, qua se violento ex hoste recepit,</l>
                <l xml:id="d002l893" n="893">Quaque sub obscuris pallescunt ignibus astra,</l>
                <l xml:id="d002l894" n="894">Illa quidem extremae sinuosa volumina pallae.</l>
                <l xml:id="d002l895" n="895">Non humeros pater ipse (ignes hos aspice, nate),</l>
                <l xml:id="d002l896" n="896">Non caput ingressusque pedum, non brachia liquit</l>
                <l xml:id="d002l897" n="897">Intestata: micant coelo spectanda sereno</l>
                <l xml:id="d002l898" n="898">Sidera et ardenti scintillant lumina flamma,</l>
                <l xml:id="d002l899" n="899">Quae tibi nascenti cunabula prima dedere.</l>
                <l xml:id="d002l900" n="900">Haec quanquam duros ineunte aetate labores</l>
                <l xml:id="d002l901" n="901">Portendunt, tamen, in melius conversa, beatae</l>
                <l xml:id="d002l902" n="902">Cana senectutis promittunt tempora natis;</l>
                <l xml:id="d002l903" n="903">Quos aut sacra deum et pendentibus infula vittis,</l>
                <l xml:id="d002l904" n="904">Ingenio aut partum decus ac praestantia linguae,</l>
                <l xml:id="d002l905" n="905">Artibus aut variis excultum pectus honestat,</l>
                <l xml:id="d002l906" n="906">Maiorum aut tabulae, aut merces peregrina beabunt.</l>
                <l xml:id="d002l907" n="907">His amor, his studium recti et vetus illa priorum</l>
                <l xml:id="d002l908" n="908">Simplicitas, his cara fides, pectusque deorum</l>
                <l xml:id="d002l909" n="909">Praesidio innitens, ac nota penatibus ora.</l>
                <l xml:id="d002l910" n="910">Hinc illis responsa deum atque in omnia veris</l>
                <l xml:id="d002l911" n="911">Semper imaginibus, venerandaque sortibus antra</l>
                <l xml:id="d002l912" n="912">In dubiis reddunt vigilata oracula rebus.</l>
                <l xml:id="d002l913" n="913">Tu vero, mihi care puer (per sidera testor,</l>
                <l xml:id="d002l914" n="914">Quae tibi vel magnos non inficiantur honores),</l>
                <l xml:id="d002l915" n="915">Illecebris ne dede animum, neu deside somno</l>
                <l xml:id="d002l916" n="916">Ocia corrumpant mentem; procul effuge et artis,</l>
                <l xml:id="d002l917" n="917">Quas Virgo teneris molles meditatur ab annis:</l>
                <l xml:id="d002l918" n="918">Post etenim in duros convertet pectora mores,</l>
                <l xml:id="d002l919" n="919">Et praecepta dabit vitae, et bene consulet annis.</l>
                <l xml:id="d002l920" n="920">Haec fasces, haec divitias e culmine fulgens,</l>
                <l xml:id="d002l921" n="921">Haec populis dat iura et magnis praeficit actis,</l>
                <l xml:id="d002l922" n="922">Et tamen ingratos queritur persaepe ministros,</l>
                <l xml:id="d002l923" n="923">Divitias quibus, aut primos concessit honores;</l>
                <l xml:id="d002l924" n="924">Hoc et ab oceano queritur. Sed candida coniux</l>
                <l xml:id="d002l925" n="925">Solatur faciles curas, et, brachia collo</l>
                <l xml:id="d002l926" n="926">Implicitans, prolem optatam carosque nepotes</l>
                <l xml:id="d002l927" n="927">Osculaque incurvae promittit blanda senectae.</l>
                <l xml:id="d002l928" n="928">Atque utinam non haec levior, non ille nepotum</l>
                <l xml:id="d002l929" n="929">Vulnus et extincti suspiret funera nati,</l>
                <l xml:id="d002l930" n="930">Depositumque senex mutam deploret ad urnam,</l>
                <l xml:id="d002l931" n="931">Et frustra variis exornet busta coronis</l>
                <l xml:id="d002l932" n="932">Dona ferens advecta Arabo ac beneolentibus Indis,</l>
                <l xml:id="d002l933" n="933">Imprudens, qui non et amatae coniugis atrum</l>
                <l xml:id="d002l934" n="934">Funusque et thalamos videat sine honore relictos.</l>
                <l xml:id="d002l935" n="935">Hunc labor, hunc et cura premet iuvenilibus annis,</l>
                <l xml:id="d002l936" n="936">Huic et felicem praestabunt fata senectam,</l>
                <l xml:id="d002l937" n="937">Quem laeta ex imo Virgo spectarit olympo</l>
                <l xml:id="d002l938" n="938">Ornatumque animi donis et mercibus amplis.</l>
                <l xml:id="d002l939" n="939">Haec dea dat curas animis, dat et utile pectus</l>
                <l xml:id="d002l940" n="940">Consiliis, dat secretas exquirere causas,</l>
                <l xml:id="d002l941" n="941">Moliturque novas artis, mentemque deorum</l>
                <l xml:id="d002l942" n="942">Explorat, dubiis quaerens oracula rebus,</l>
                <l xml:id="d002l943" n="943">Nil intentatum ingenio, nil linquit inausum,</l>
                <l xml:id="d002l944" n="944">Quod natura tegat, tegat et vis insita fato.</l>
                <l xml:id="d002l945" n="945">Sic illam pater instituit, quo tempore coelo</l>
                <l xml:id="d002l946" n="946">Transtulit et tectumque una soliumque locavit.</l>
                <l xml:id="d002l947" n="947">Hanc iusta Cytherea tenens nitidissima tecta</l>
                <l xml:id="d002l948" n="948">Stat foribus radians auro, gradibusque sub ipsis</l>
                <l xml:id="d002l949" n="949">Sparsa nitent variis argentea lumina pomis.</l>
                <l xml:id="d002l950" n="950">Veris opes pendent tectis, circumque supraque</l>
                <l xml:id="d002l951" n="951">Explicat ipse suas merces Autunnus, et alte</l>
                <l xml:id="d002l952" n="952">Succincta incedit nudis Vindemia plantis,</l>
                <l xml:id="d002l953" n="953">Ac nova calcatis despumant praela racemis.</l>
                <l xml:id="d002l954" n="954">Nec vero dea coelicolis praelata puellis</l>
                <l xml:id="d002l955" n="955">Ipsa suas non culta domos, non aurea sedes</l>
                <l xml:id="d002l956" n="956">Invisit, non lauta dapes et vina quotannis</l>
                <l xml:id="d002l957" n="957">Rusticaque hic positis statuit convivia mensis</l>
                <l xml:id="d002l958" n="958">Autunni memor, insolitasque ad plectra choreas</l>
                <l xml:id="d002l959" n="959">Instaurat, mox et mensae placitura secundae</l>
                <l xml:id="d002l960" n="960">Seligit e plenis beneolentia poma canistris,</l>
                <l xml:id="d002l961" n="961">Quis honerat formosa toros et odoribus afflat.</l>
                <l xml:id="d002l962" n="962">Causa latet. Memini sed me per curva vagantem</l>
                <l xml:id="d002l963" n="963">Litora Caietae, qua Formius aurifer amnis</l>
                <l xml:id="d002l964" n="964">In mare se volvit, viridisque in margine ripae</l>
                <l xml:id="d002l965" n="965">Aurea fragranti spirant redolentia flore</l>
                <l xml:id="d002l966" n="966">Citria, et albenti miscet se laurus olivae,</l>
                <l xml:id="d002l967" n="967">Et myrtus complexa maris nitet aemula rorem,</l>
                <l xml:id="d002l968" n="968">Illic sive ea Nereidum fuit una sororem,</l>
                <l xml:id="d002l969" n="969">Seu Siren, quae finitimis versatur in antris,</l>
                <l xml:id="d002l970" n="970">Audisse intonsa modulantem carmen in umbra,</l>
                <l xml:id="d002l971" n="971">Cantanti vitrea socias plausisse sub unda,</l>
                <l xml:id="d002l972" n="972">Litoraque arguti referentia murmuris auras:</l>
                <l xml:id="d002l973" n="973">"Damnabat Venerem Iuno, damnabat et ipse</l>
                <l xml:id="d002l974" n="974">Palladis armisonae chorus, inviolataque Deli</l>
                <l xml:id="d002l975" n="975">Virgo, quod, aurato postquam lux addita Tauro</l>
                <l xml:id="d002l976" n="976">Fulxissetque astris, tantum illi florea rura</l>
                <l xml:id="d002l977" n="977">Et tantum curae pratensia dona fuissent.</l>
                <l xml:id="d002l978" n="978">Illam inter frondes, inter vernantia prata</l>
                <l xml:id="d002l979" n="979">Desidias agitare atque ocia ducere inertem,</l>
                <l xml:id="d002l980" n="980">Non fructus, non poma daret de pinguibus hortis,</l>
                <l xml:id="d002l981" n="981">Sed solum studio delectaretur inani</l>
                <l xml:id="d002l982" n="982">Munditiis operosa et inerti segnis in umbra.</l>
                <l xml:id="d002l983" n="983">Subrisit dea coeruleis generata sub undis,</l>
                <l xml:id="d002l984" n="984">Ac, niveis delapsa polo per inania cygnis</l>
                <l xml:id="d002l985" n="985">Culta sinum, gravidos Autunni venit ad hortos.</l>
                <l xml:id="d002l986" n="986">Affuit intranti deus. At nitidissima, culta</l>
                <l xml:id="d002l987" n="987">Illecebrisque armata senemque amplexa fatigat,</l>
                <l xml:id="d002l988" n="988">Nec precibus contenta etiam blanda oscula iungit,</l>
                <l xml:id="d002l989" n="989">Ut sibi de nitidis liceat pendentia ramis</l>
                <l xml:id="d002l990" n="990">Carpere poma manu et croceas de vitibus uvas.</l>
                <l xml:id="d002l991" n="991">Ille ut se dignum amplexu sensitque per ora</l>
                <l xml:id="d002l992" n="992">Ora deae, ac tener ille calor per membra cucurrit:</l>
                <l xml:id="d002l993" n="993">Nil, o nil, dea, non nostros lectura per hortos</l>
                <l xml:id="d002l994" n="994">Carpe, tuum quodcumque vides, quodcumque repostis</l>
                <l xml:id="d002l995" n="995">Pendet in arboribus. Facilis dea tum dedit illi</l>
                <l xml:id="d002l996" n="996">Tractandam, quae de geminis erat una papillis</l>
                <l xml:id="d002l997" n="997">Rorata ambrosiae succo ac redolentibus auris;</l>
                <l xml:id="d002l998" n="998">Attactuque hausit deus immortale venenum,</l>
                <l xml:id="d002l999" n="999">Confestimque imis defluxit ad ossa medullis.</l>
                <l xml:id="d002l1000" n="1000">Tum sponte arboribus ceciderunt poma recussis</l>
                <l xml:id="d002l1001" n="1001">In gremium delapsa deae, quaecunque vel ortus,</l>
                <l xml:id="d002l1002" n="1002">Quaeque vel occasus, vel quae creat humidus Auster.</l>
                <l xml:id="d002l1003" n="1003">Quin famulam (famulae fuerat Pometia nomen)</l>
                <l xml:id="d002l1004" n="1004">His honerat, iunctosque iterum conscendit olores.</l>
                <l xml:id="d002l1005" n="1005">Ut coelo stetit exposuitque hortensia dona,</l>
                <l xml:id="d002l1006" n="1006">Invidere deae. Risit vulcania coniux,</l>
                <l xml:id="d002l1007" n="1007">Quoque mage invidiam moveat, librantibus illa</l>
                <l xml:id="d002l1008" n="1008">Lancibus imponit famulae et venalia tradit.</l>
                <l xml:id="d002l1009" n="1009">Coelicolae risere astum, magnoque favore</l>
                <l xml:id="d002l1010" n="1010">Conveniunt fulvis et mutant poma talentis.</l>
                <l xml:id="d002l1011" n="1011">At memor antiqui furti rhodopeius heros,</l>
                <l xml:id="d002l1012" n="1012">Dum simulat legere e multis fragrantia mala,</l>
                <l xml:id="d002l1013" n="1013">Candentis dextrae articulos summamque sinistram</l>
                <l xml:id="d002l1014" n="1014">Furtivus tetigit. Rubuit Venus aurea. At illi</l>
                <l xml:id="d002l1015" n="1015">Decidit e manibus pretium, et suspiria movit</l>
                <l xml:id="d002l1016" n="1016">Exanimis; ciet extinctas nova flamma favillas.</l>
                <l xml:id="d002l1017" n="1017">Quoque dolus lateat, ad avum conversa, racemos</l>
                <l xml:id="d002l1018" n="1018">Obtulit implevitque sinum senis. Ille renidens</l>
                <l xml:id="d002l1019" n="1019">Excepit neptem amplexu et blanda oscula iunxit;</l>
                <l xml:id="d002l1020" n="1020">At Veneris teneras pupugit barba aspera malas.</l>
                <l xml:id="d002l1021" n="1021">Quae postquam divorum oculos implevit, et amnes</l>
                <l xml:id="d002l1022" n="1022">Emisit late fluidos leneidos undae,</l>
                <l xml:id="d002l1023" n="1023">Decrevit testatum astris insigne trophaeum</l>
                <l xml:id="d002l1024" n="1024">Et longa egregium facinus producere fama,</l>
                <l xml:id="d002l1025" n="1025">Affigens coelo famulam, cumque ignibus aureis</l>
                <l xml:id="d002l1026" n="1026">Incendens trutinam trutinaeque volubilis hastam."</l>
                <l xml:id="d002l1027" n="1027">Talia cantabat memorans ad litora Siren.</l>
                <l xml:id="d002l1028" n="1028">Hoc igitur signo genitos primum aequa probumque</l>
                <l xml:id="d002l1029" n="1029">Delectant, liquor atque olei et baccheia merces;</l>
                <l xml:id="d002l1030" n="1030">Praecipites sed livor agit. Tum pondera tractant</l>
                <l xml:id="d002l1031" n="1031">Annonamque unguentaque, et aequis corbibus instant;</l>
                <l xml:id="d002l1032" n="1032">Sed variat fortuna suis mutabilis alis,</l>
                <l xml:id="d002l1033" n="1033">Et molles animum mores et avara cupido</l>
                <l xml:id="d002l1034" n="1034">Inficiunt. Igitur, Libra fulgente per ortum,</l>
                <l xml:id="d002l1035" n="1035">In lucem quicumque venit, non ille deorum</l>
                <l xml:id="d002l1036" n="1036">Contemptor, non recta animi sententia mentem</l>
                <l xml:id="d002l1037" n="1037">Deseret, aut raris exsurgens gloria factis;</l>
                <l xml:id="d002l1038" n="1038">At vitae tenor inconstans moribusque labosque</l>
                <l xml:id="d002l1039" n="1039">Turbabunt et multa novis discrimina rebus.</l>
                <l xml:id="d002l1040" n="1040">Hunc lites atque immeritis certamina causis,</l>
                <l xml:id="d002l1041" n="1041">Hunc adversa fori vexabunt arma. Sed ipse</l>
                <l xml:id="d002l1042" n="1042">Invictus feret, ac multo se robore firmat;</l>
                <l xml:id="d002l1043" n="1043">Quem tamen amissis prosternent funera natis.</l>
                <l xml:id="d002l1044" n="1044">At cum se summo librarint aethere, Chelae</l>
                <l xml:id="d002l1045" n="1045">Felices dant eventus, dant prospera rerum</l>
                <l xml:id="d002l1046" n="1046">Subsidia, et, quotiens aliquid fortuna malignum</l>
                <l xml:id="d002l1047" n="1047">Vexerit, instaurant alieno funere damnum,</l>
                <l xml:id="d002l1048" n="1048">Aut ex alterius iactura, aut forte latenti</l>
                <l xml:id="d002l1049" n="1049">Thesauro. Sed nec pietas cultusque deorum</l>
                <l xml:id="d002l1050" n="1050">Defuerit nato, quibus annua vota per aras</l>
                <l xml:id="d002l1051" n="1051">Persolvat rite incolumis, nec carmina derunt</l>
                <l xml:id="d002l1052" n="1052">Culta, nec aurato resonans cava tybia buxo.</l>
                <l xml:id="d002l1053" n="1053">Hunc dulcis lepos et grato facundia gestu</l>
                <l xml:id="d002l1054" n="1054">Adiuvat, et blanda comitatur gratia lingua.</l>
                <l xml:id="d002l1055" n="1055">Quod si nimboso occasu atque Atlantis ab hortis</l>
                <l xml:id="d002l1056" n="1056">In mare praecipitent, dant publica munera natis,</l>
                <l xml:id="d002l1057" n="1057">Et regum insinuant domibus; mutabilis aura</l>
                <l xml:id="d002l1058" n="1058">Hos manet et nigris post albos urna lapillis,</l>
                <l xml:id="d002l1059" n="1059">Ut neque constanti perstet fortuna tenore.</l>
                <l xml:id="d002l1060" n="1060">Ex imo censum patrium proavisque paratas</l>
                <l xml:id="d002l1061" n="1061">Perdunt divitias, nulloque in munere primos</l>
                <l xml:id="d002l1062" n="1062">Constituunt; verum post damna gravisque labores</l>
                <l xml:id="d002l1063" n="1063">Lucra parant, atque e tabulis secreta ministrant,</l>
                <l xml:id="d002l1064" n="1064">Et longa tandem consumant fata senecta.</l>
                <l xml:id="d002l1065" n="1065">Nec cineri extremum muto inficiantur honorem</l>
                <l xml:id="d002l1066" n="1066">Noctipares Chelae, quibus aurea Cypria quondam</l>
                <l xml:id="d002l1067" n="1067">Constituitque et avo solium et sibi tecta paravit,</l>
                <l xml:id="d002l1068" n="1068">Adiecitque hortos, quorum Pometia curam</l>
                <l xml:id="d002l1069" n="1069">Fida gerit dominaeque suae pomaria servat.</l>
                <l xml:id="d002l1070" n="1070">Quis deus, aut quaenam fati sententia coelo</l>
                <l xml:id="d002l1071" n="1071">Transtulit infelix monstrum? Quae causa tonantem</l>
                <l xml:id="d002l1072" n="1072">Movit, ut acceptumque polo stellisque micantem</l>
                <l xml:id="d002l1073" n="1073">Sit passus terrere fera sub imagine mundum</l>
                <l xml:id="d002l1074" n="1074">Scorpion, et toto virus dispergere olympo?</l>
                <l xml:id="d002l1075" n="1075">Nec vos compellare ausim, Permesides, undas</l>
                <l xml:id="d002l1076" n="1076">Quae colitis, nec quae vati sacra numina adestis.</l>
                <l xml:id="d002l1077" n="1077">Virginei non oris opus; Martisque furorem</l>
                <l xml:id="d002l1078" n="1078">Quis divum non pertimeat, cui pectora ferro</l>
                <l xml:id="d002l1079" n="1079">Tecta rigent semperque ferus lateri haereat ensis</l>
                <l xml:id="d002l1080" n="1080">Ferrato, cui sanguinea manus horreat hasta,</l>
                <l xml:id="d002l1081" n="1081">Oraque flammivoma rutilent afflata chimaera?</l>
                <l xml:id="d002l1082" n="1082">Vos precor, o vos, quae terris insomnia noctu</l>
                <l xml:id="d002l1083" n="1083">Luce polo secreta hominum, secreta deorum</l>
                <l xml:id="d002l1084" n="1084">Vulgatis (vestrum hoc opus atque haec munera vestra),</l>
                <l xml:id="d002l1085" n="1085">Pandite per tenebras causam, cur pessima coelo</l>
                <l xml:id="d002l1086" n="1086">Bellua constiterit, cur tetro armata veneno</l>
                <l xml:id="d002l1087" n="1087">Afflarit superos. Neque enim mavortia tela</l>
                <l xml:id="d002l1088" n="1088">Horretis, tenues umbrae et sine corpore sensus,</l>
                <l xml:id="d002l1089" n="1089">Nec testes vobis ulli referentibus assunt.</l>
                <l xml:id="d002l1090" n="1090">Sparsa papavereis rorabunt atria succis,</l>
                <l xml:id="d002l1091" n="1091">Et nulla excludet somnos patefacta fenestra.</l>
                <l xml:id="d002l1092" n="1092">Sic ego. Sopitam sic somnia fantur ad aurem:</l>
                <l xml:id="d002l1093" n="1093">"Arderet misero Veneris cum captus amore</l>
                <l xml:id="d002l1094" n="1094">Ac tantum dominae imperium Mars ipse timeret,</l>
                <l xml:id="d002l1095" n="1095">Cessisset studium armorum, fera bella quiessent,</l>
                <l xml:id="d002l1096" n="1096">Pro lituis citharae, pro telis plectra iuvarent,</l>
                <l xml:id="d002l1097" n="1097">Ac solae Veneris torquerent pectora curae,</l>
                <l xml:id="d002l1098" n="1098">Pomiferam dominae ante domum myrtetaque culta</l>
                <l xml:id="d002l1099" n="1099">Suspendit clipeum ac tentoria fixit inermis.</l>
                <l xml:id="d002l1100" n="1100">Ipse deos, ipse heroas suspectaque ponti</l>
                <l xml:id="d002l1101" n="1101">Numina, rivalisque timet cocytidas umbras,</l>
                <l xml:id="d002l1102" n="1102">Imprimis facie insignes nitidaque iuventa</l>
                <l xml:id="d002l1103" n="1103">Pastorem, Penee, tuum Atlantisque nepotem.</l>
                <l xml:id="d002l1104" n="1104">Neu dulcis citharae studium, neu carmina longe</l>
                <l xml:id="d002l1105" n="1105">Praeferrent. Dolor ingeminat, quod uterque pharetram</l>
                <l xml:id="d002l1106" n="1106">Exercet, quod tantum alter virtute palestrae</l>
                <l xml:id="d002l1107" n="1107">Polleat. Haec miseris urebant pectora curis.</l>
                <l xml:id="d002l1108" n="1108">Quid non cogit amor? Furtim deus aethere ab alto</l>
                <l xml:id="d002l1109" n="1109">Labitur, obscuras Ciconum et pervenit ad oras,</l>
                <l xml:id="d002l1110" n="1110">Ignotusque premit virosa litora ponti.</l>
                <l xml:id="d002l1111" n="1111">Hic legit quicquid valles et prata veneni,</l>
                <l xml:id="d002l1112" n="1112">Quicquid habent colles, aconitaque plurima carpsit,</l>
                <l xml:id="d002l1113" n="1113">Quae contusa simul geminoque intersita saxo</l>
                <l xml:id="d002l1114" n="1114">Defodit, clipeumque super, super indidit arma.</l>
                <l xml:id="d002l1115" n="1115">Nec multum post effluxit, cum prodiit ingens</l>
                <l xml:id="d002l1116" n="1116">E saxis fera, proverrens et litora cauda</l>
                <l xml:id="d002l1117" n="1117">Et coelum foedans squalore et numina flatu,</l>
                <l xml:id="d002l1118" n="1118">Ut iam coelicolae mortalia fata timerent.</l>
                <l xml:id="d002l1119" n="1119">Sensit et ipsa malum formae sibi conscia cultrix</l>
                <l xml:id="d002l1120" n="1120">Idalii, summoque super de culmine tecti</l>
                <l xml:id="d002l1121" n="1121">(Ne tanti nova causa mali ferretur) ibi omnem</l>
                <l xml:id="d002l1122" n="1122">Ambrosiae vim diffudit, sparsitque per auras</l>
                <l xml:id="d002l1123" n="1123">Divini roris succum, extinxitque venenum.</l>
                <l xml:id="d002l1124" n="1124">Tum superi fremere in Martem, accusare tonantem,</l>
                <l xml:id="d002l1125" n="1125">Praecipitem quod non coelo iecisset ab alto;</l>
                <l xml:id="d002l1126" n="1126">Aptabatque pater telum. Vetuere sorores</l>
                <l xml:id="d002l1127" n="1127">Fatorum memores, quod praelia saeva Gigantum</l>
                <l xml:id="d002l1128" n="1128">Huius ope extinguenda forent, quod brachia monstri</l>
                <l xml:id="d002l1129" n="1129">Et caudae telum letale, quod ora veneno</l>
                <l xml:id="d002l1130" n="1130">Armata indueret Mavors, quibus inclytus armis</l>
                <l xml:id="d002l1131" n="1131">Sterneret anguipedes diverso vulnere fratres.</l>
                <l xml:id="d002l1132" n="1132">Iupiter attonitum ad sese vocat, et lethaei</l>
                <l xml:id="d002l1133" n="1133">Gurgitis admonet. Tum Mars iraque metuque</l>
                <l xml:id="d002l1134" n="1134">Instinctus cauda apprensum deciesque rotatum</l>
                <l xml:id="d002l1135" n="1135">Aera per vacuum patriis allisit in arvis</l>
                <l xml:id="d002l1136" n="1136">Nigrantem. Trahit icta gravi de verbere hiatum</l>
                <l xml:id="d002l1137" n="1137">Terra tremens, patuere imi claustra abdita Averni.</l>
                <l xml:id="d002l1138" n="1138">Obriguit nepa datque atrum de gutture virus;</l>
                <l xml:id="d002l1139" n="1139">Mox repit terrae insinuans, cavaque antra secuta</l>
                <l xml:id="d002l1140" n="1140">Succeditque Erebo, stygioque in litore sistens</l>
                <l xml:id="d002l1141" n="1141">Infecitque et aquas tabo et foedavit arenas;</l>
                <l xml:id="d002l1142" n="1142">At manes trepido fugere in tartara cursu.</l>
                <l xml:id="d002l1143" n="1143">Hinc deus, admonitu Parcarum et sorte futura</l>
                <l xml:id="d002l1144" n="1144">Bellorum, monstri effigiem atque horrentia membra</l>
                <l xml:id="d002l1145" n="1145">Armavit flammis, acuitque in vulnera caudam</l>
                <l xml:id="d002l1146" n="1146">Oraque pectoraque et minitantem incendia ventrem."</l>
                <l xml:id="d002l1147" n="1147">Haec ait, et madidis somnus se sustulit alis.</l>
                <l xml:id="d002l1148" n="1148">Permansit signo virus, quod pectora longe</l>
                <l xml:id="d002l1149" n="1149">Natorum referunt. Hinc his periuria cordi</l>
                <l xml:id="d002l1150" n="1150">Et fraus insidiaeque et amor sceleratus habendi,</l>
                <l xml:id="d002l1151" n="1151">Armatumque dolo facinus, tinctique veneno</l>
                <l xml:id="d002l1152" n="1152">Crateres, carmenque nocens, visque insita ferri,</l>
                <l xml:id="d002l1153" n="1153">Et scelerum longe infamis per corda libido.</l>
                <l xml:id="d002l1154" n="1154">At quibus in primo nascentibus affuit ortu,</l>
                <l xml:id="d002l1155" n="1155">Non his dexteritas rerum, non mentis acumen</l>
                <l xml:id="d002l1156" n="1156">Defuerit, verum ira ingens et pectoris aestus</l>
                <l xml:id="d002l1157" n="1157">Et varii exagitant motus, multumque fatigant</l>
                <l xml:id="d002l1158" n="1158">Adversa, et tamen hos felicia fata potensque</l>
                <l xml:id="d002l1159" n="1159">Eventus manet, ac sobolis iucunda propago.</l>
                <l xml:id="d002l1160" n="1160">Atque utinam non et, patria tellure relicta,</l>
                <l xml:id="d002l1161" n="1161">Externas quaerant urbes, non prima sepulcro</l>
                <l xml:id="d002l1162" n="1162">Pignora dent, non ob veteres certamen amicos</l>
                <l xml:id="d002l1163" n="1163">Damnaque et immensos subeant quandoque labores.</l>
                <l xml:id="d002l1164" n="1164">Nam, cum de summo nascentibus affuit orbe,</l>
                <l xml:id="d002l1165" n="1165">Difficiles animi mores, sed fortia praestat</l>
                <l xml:id="d002l1166" n="1166">Pectora, sed magno claros extollit honore</l>
                <l xml:id="d002l1167" n="1167">Ex humili persaepe loco, dominique potentis</l>
                <l xml:id="d002l1168" n="1168">Sullevat officio. Tamen et consortis acerbum</l>
                <l xml:id="d002l1169" n="1169">Funus et indignos affert de prole dolores,</l>
                <l xml:id="d002l1170" n="1170">Nec patitur certa errantes consistere terra.</l>
                <l xml:id="d002l1171" n="1171">Efferet uxorem optatam primosque hymenaeos</l>
                <l xml:id="d002l1172" n="1172">Lugebit, cui maurisio de litore caudam</l>
                <l xml:id="d002l1173" n="1173">Vibrarit Nepa fatiferum iaculata venenum.</l>
                <l xml:id="d002l1174" n="1174">Non tamen ingenio deses, non pectore segnis</l>
                <l xml:id="d002l1175" n="1175">Ipse geret magna commissa negocia cura;</l>
                <l xml:id="d002l1176" n="1176">Decumbet terra ignota coeloque alieno,</l>
                <l xml:id="d002l1177" n="1177">Et cadet infelix violenta caede peremptus,</l>
                <l xml:id="d002l1178" n="1178">Sive repente ruens fato rapietur acerbo,</l>
                <l xml:id="d002l1179" n="1179">Quanquam prima gerens et magna negocia primus,</l>
                <l xml:id="d002l1180" n="1180">Ex imo cui forte loco se Scorpius offert</l>
                <l xml:id="d002l1181" n="1181">Armatus, ipse ima minitans fera vulnera cauda</l>
                <l xml:id="d002l1182" n="1182">Fraude potens nitensque astu dominoque superbus,</l>
                <l xml:id="d002l1183" n="1183">Quando etiam socio iunxit sua tecta sub antro.</l>
                <l xml:id="d002l1184" n="1184">Dic, o dic, age, sancte senex, dic, maxime Chiron,</l>
                <l xml:id="d002l1185" n="1185">Nam te fama tenet stellis radiare sub istis,</l>
                <l xml:id="d002l1186" n="1186">Dic, age, quae te causa polo quisve indidit astris,</l>
                <l xml:id="d002l1187" n="1187">Anne alius tanti laetetur munere signi.</l>
                <l xml:id="d002l1188" n="1188">Sic ego. Sic placido pater coepit optimus ore</l>
                <l xml:id="d002l1189" n="1189">Educens antro caput, et nitido igne coruscans:</l>
                <l xml:id="d002l1190" n="1190">"Saturnus pater, at genitrix mihi Philliris una</l>
                <l xml:id="d002l1191" n="1191">Nympharum, quae nimbosis in montibus haerbas</l>
                <l xml:id="d002l1192" n="1192">Carpebat succosque premens miscebat et aegris</l>
                <l xml:id="d002l1193" n="1193">Arte sua praestabat opem, quo munere patrem</l>
                <l xml:id="d002l1194" n="1194">Traxit in amplexus quamvis formosa, nec ulli</l>
                <l xml:id="d002l1195" n="1195">Cederet aut facie aut longis spectanda capillis.</l>
                <l xml:id="d002l1196" n="1196">Cumque hominum thalamos fugeret, vi comprimit illam</l>
                <l xml:id="d002l1197" n="1197">Clausus equo deus. Hinc partem prognatus equinam,</l>
                <l xml:id="d002l1198" n="1198">Qua genuit, refero; matris pars rettulit ora.</l>
                <l xml:id="d002l1199" n="1199">Haec puerum instituit cithara docuitque per artem</l>
                <l xml:id="d002l1200" n="1200">Cogere sub numerum verba atque innectere chordis;</l>
                <l xml:id="d002l1201" n="1201">Post etiam succus haerbarum usumque medendi</l>
                <l xml:id="d002l1202" n="1202">Et curare manu vulnus cantuque levare.</l>
                <l xml:id="d002l1203" n="1203">Saepe etiam Aonides, fusae cum matre per haerbas,</l>
                <l xml:id="d002l1204" n="1204">Divinos lusere modos. Hae carmina nobis</l>
                <l xml:id="d002l1205" n="1205">Monstrarunt, hae coelicolas placare colendo</l>
                <l xml:id="d002l1206" n="1206">Et sedare animos et vincere dura ferendo.</l>
                <l xml:id="d002l1207" n="1207">Nec vero pater, accessit cum fortior aetas,</l>
                <l xml:id="d002l1208" n="1208">Abiecit nati curam; nam vivere parco</l>
                <l xml:id="d002l1209" n="1209">Monstravit, rectique viam sortisque futurae</l>
                <l xml:id="d002l1210" n="1210">Admonuit memorem, praesentem expendere casum,</l>
                <l xml:id="d002l1211" n="1211">Iustitiamque sequi et grata pietate parentes.</l>
                <l xml:id="d002l1212" n="1212">Haec servans alios monui, imprimisque deorum</l>
                <l xml:id="d002l1213" n="1213">Ipse memor sacro mortalia pectora cultu</l>
                <l xml:id="d002l1214" n="1214">Formavi, et castas respersi frugibus aras.</l>
                <l xml:id="d002l1215" n="1215">Inde deos mihi concilians divertit ad antrum</l>
                <l xml:id="d002l1216" n="1216">Saepe meum Clarius vates, aviumque volatus</l>
                <l xml:id="d002l1217" n="1217">Et voces didici, quidve exta trementia veri</l>
                <l xml:id="d002l1218" n="1218">Portendant. Feriat nervo quo missa sagitta</l>
                <l xml:id="d002l1219" n="1219">Certa modo, didicique vias coelique meatus</l>
                <l xml:id="d002l1220" n="1220">Hospite Mercurio. Quin et monumenta reliquit</l>
                <l xml:id="d002l1221" n="1221">Digna deo plectrum auratum citharamque sonantem,</l>
                <l xml:id="d002l1222" n="1222">Cui septem geminae radiant per tympana chordae.</l>
                <l xml:id="d002l1223" n="1223">Ipsa ebore intertexta auroque interlita caelat</l>
                <l xml:id="d002l1224" n="1224">Custodis monstri languentia lumina; virgae</l>
                <l xml:id="d002l1225" n="1225">Attactu redit in propriam Io versa figuram."</l>
                <l xml:id="d002l1226" n="1226">Talia narrabat senior, subitoque retexens</l>
                <l xml:id="d002l1227" n="1227">Auratam chlamydem: "Sunt haec sua praemia laudi,</l>
                <l xml:id="d002l1228" n="1228">Hoc, inquit, meritum virtutis." Et exerit arcum</l>
                <l xml:id="d002l1229" n="1229">Insignem stellis claramque sub aere sagittam,</l>
                <l xml:id="d002l1230" n="1230">Insignemque manum cubitumque insignibus astris</l>
                <l xml:id="d002l1231" n="1231">Et caput et fulvo radiatum sidere pectus,</l>
                <l xml:id="d002l1232" n="1232">Genuaque tergoraque et fulgenti vellere caudam.</l>
                <l xml:id="d002l1233" n="1233">Moxque subit: "Postrema dies atque ultima vitae</l>
                <l xml:id="d002l1234" n="1234">Hora mihi finisque aderat iam certa senectae.</l>
                <l xml:id="d002l1235" n="1235">Sicut eram, pater omnipotens circumdedit actum</l>
                <l xml:id="d002l1236" n="1236">Candenti nube et sullatum ad sidera vexit.</l>
                <l xml:id="d002l1237" n="1237">Astra micant, candet nubes circumdata membris,</l>
                <l xml:id="d002l1238" n="1238">Aetasque in viridem mutata est cana iuventam.</l>
                <l xml:id="d002l1239" n="1239">Quin et concilio fratrem numeroque deorum</l>
                <l xml:id="d002l1240" n="1240">Iupiter optasset, ni pars obstaret equina;</l>
                <l xml:id="d002l1241" n="1241">Quod simplex natura deum. Tamen aurea iunxit</l>
                <l xml:id="d002l1242" n="1242">Tecta meis; iuncta est et fratris regia fratri.</l>
                <l xml:id="d002l1243" n="1243">Hoc olim signum ac minitantem vulnera cornu</l>
                <l xml:id="d002l1244" n="1244">Semihominem coeli praesertim hac parte locavit</l>
                <l xml:id="d002l1245" n="1245">Iupiter, ut vidit tetra mavortia cauda</l>
                <l xml:id="d002l1246" n="1246">Monstra polo furere, et stellas foedare veneno;</l>
                <l xml:id="d002l1247" n="1247">Armavitque manum nervo, celeremque sagittam</l>
                <l xml:id="d002l1248" n="1248">Addidit, immanemque feram caudamque rotantem</l>
                <l xml:id="d002l1249" n="1249">Sectari iussit telo atque infigere costas,</l>
                <l xml:id="d002l1250" n="1250">Siqua unquam positis cessisset bellua claustris.</l>
                <l xml:id="d002l1251" n="1251">Hinc primum coelo admotus flammisque coruscat</l>
                <l xml:id="d002l1252" n="1252">Centaurus. Post hac etiam me parte recepit</l>
                <l xml:id="d002l1253" n="1253">Fraternae pietas curae meritumque laborum.</l>
                <l xml:id="d002l1254" n="1254">Quin etiam precibus matris studioque sororum</l>
                <l xml:id="d002l1255" n="1255">Aonidum, cantata etiam ob certamina divum</l>
                <l xml:id="d002l1256" n="1256">Resque hominum bello illustres et fortia facta</l>
                <l xml:id="d002l1257" n="1257">Virtutesque laboresque et decora ampla virorum,</l>
                <l xml:id="d002l1258" n="1258">Aurato in coelum curru atque in nube serena</l>
                <l xml:id="d002l1259" n="1259">Sustulit et mecum hoc templo sacravit Homerum,</l>
                <l xml:id="d002l1260" n="1260">Praestantemque tuba et vincentem carmine cygnos,</l>
                <l xml:id="d002l1261" n="1261">Ac matrem insigni referentem voce Camoenam.</l>
                <l xml:id="d002l1262" n="1262">Accepi vatem hospitio laetusque libensque</l>
                <l xml:id="d002l1263" n="1263">Cantorem veteris belli ac pugnacis Achillei,</l>
                <l xml:id="d002l1264" n="1264">Quem puerum cithara institui docuique vel arcum</l>
                <l xml:id="d002l1265" n="1265">Lunare ac pugnare pede, aut certare quadrigis.</l>
                <l xml:id="d002l1266" n="1266">Extinctum hic cecinit, cantuque ad sidera vexit.</l>
                <l xml:id="d002l1267" n="1267">Post Veneris natae precibus, meritoque favore</l>
                <l xml:id="d002l1268" n="1268">Aeneae indigetis, magnoque instante Quirino,</l>
                <l xml:id="d002l1269" n="1269">Insignitum astris fulgentem in nube Maronem</l>
                <l xml:id="d002l1270" n="1270">Iupiter his tectis nostraque in sede locavit.</l>
                <l xml:id="d002l1271" n="1271">Hic, ubi bissenis circum redeuntibus annis</l>
                <l xml:id="d002l1272" n="1272">Instituitque dapes pater et carchesia libat</l>
                <l xml:id="d002l1273" n="1273">Titanum pugnae memor, hi certamina voce</l>
                <l xml:id="d002l1274" n="1274">Ingeminant: plausu resonant cava tecta sonoro.</l>
                <l xml:id="d002l1275" n="1275">Mirantur superi vates, et carmina totis</l>
                <l xml:id="d002l1276" n="1276">Auribus arripiunt. Tacito tum corde Meletes</l>
                <l xml:id="d002l1277" n="1277">Laetatur, tacito laetatur pectore felix</l>
                <l xml:id="d002l1278" n="1278">Mincius, et liquidis irrorant atria lymphis,</l>
                <l xml:id="d002l1279" n="1279">Poculaque effusis tergunt argentea rivis.</l>
                <l xml:id="d002l1280" n="1280">Ne vero nostri patria ignoretur Homeri,</l>
                <l xml:id="d002l1281" n="1281">Virgilii aut iaceant proprio sine honore parentes,</l>
                <l xml:id="d002l1282" n="1282">Illi Aon patria est, genitum mons suscipit antro</l>
                <l xml:id="d002l1283" n="1283">Educens nemore in lauri, dulcique liquore</l>
                <l xml:id="d002l1284" n="1284">Castaliae alternoque sinu fovere sorores</l>
                <l xml:id="d002l1285" n="1285">Pierides, cantuque leve induxere soporem;</l>
                <l xml:id="d002l1286" n="1286">Mincius hunc genuit conceptum ex Andide nympha,</l>
                <l xml:id="d002l1287" n="1287">Quam Phoebe sociam atque anguis de vulnere tardam</l>
                <l xml:id="d002l1288" n="1288">Commendat Mantoi, furtim sed coerulus amnis</l>
                <l xml:id="d002l1289" n="1289">Languentem et sola tacitus sub rupe iacentem</l>
                <l xml:id="d002l1290" n="1290">Implevit. Postquam ex utero iam prodiit infans,</l>
                <l xml:id="d002l1291" n="1291">Quo partus lateat, denso pater ipse salicto</l>
                <l xml:id="d002l1292" n="1292">Occultans (ut forte locis habitabat in illis)</l>
                <l xml:id="d002l1293" n="1293">Pignora sollicitae commendat cara Melissae.</l>
                <l xml:id="d002l1294" n="1294">Haec natum gremio excipiens, flaventia mella</l>
                <l xml:id="d002l1295" n="1295">Instillat puero et dulci rore illinit ora.</l>
                <l xml:id="d002l1296" n="1296">Ille favi ducens tenerum de nectare succum</l>
                <l xml:id="d002l1297" n="1297">Paulatim somno capitur, circumque frequentes</l>
                <l xml:id="d002l1298" n="1298">Ora vagantur apes, lectumque e flore liquorem</l>
                <l xml:id="d002l1299" n="1299">Intingunt labris et rore madentia fingunt.</l>
                <l xml:id="d002l1300" n="1300">Atque hunc coerulei nantem ad vada nota parentis</l>
                <l xml:id="d002l1301" n="1301">Nereides, (nam forte Pado procul aequore nabant)</l>
                <l xml:id="d002l1302" n="1302">Inspectum rapuere. Aderat tum candida Siren,</l>
                <l xml:id="d002l1303" n="1303">Quae vocis merito et blandae modulamine linguae</l>
                <l xml:id="d002l1304" n="1304">Formosum dono puerum tulit. Inde per altum</l>
                <l xml:id="d002l1305" n="1305">Sullatumque humeris, ponto plaudente, ferebat,</l>
                <l xml:id="d002l1306" n="1306">Litora finitimo repetens coniuncta Vesevo.</l>
                <l xml:id="d002l1307" n="1307">Haec puerum instituit cantu, ac mox capta pudore</l>
                <l xml:id="d002l1308" n="1308">Arsit, et assuetis fovit malesana sub antris:</l>
                <l xml:id="d002l1309" n="1309">Parthenias iuneni nomen de virgine mansit.</l>
                <l xml:id="d002l1310" n="1310">Nec temere huic signo tantum tribuisset honoris</l>
                <l xml:id="d002l1311" n="1311">Iupiter, iratus ni contra tela Gigantum</l>
                <l xml:id="d002l1312" n="1312">Centaurum indueret. Nanque arcu corpora leto</l>
                <l xml:id="d002l1313" n="1313">Anguipedum bissena dedit, bissenaque equinis</l>
                <l xml:id="d002l1314" n="1314">Calcibus, et toto victor discurrit olympo.</l>
                <l xml:id="d002l1315" n="1315">Hinc etiam natura Iovis sub sidere mansit,</l>
                <l xml:id="d002l1316" n="1316">Nam recti studium atque animi praestantia magni,</l>
                <l xml:id="d002l1317" n="1317">Et fratrum commendat amor visque insita cordi</l>
                <l xml:id="d002l1318" n="1318">Dulcis amicitiae. Stimulat generosa cupido</l>
                <l xml:id="d002l1319" n="1319">Nominis ac pretium famae et certamen honoris,</l>
                <l xml:id="d002l1320" n="1320">Arcitenens quos ipse suo tutabitur ortu,</l>
                <l xml:id="d002l1321" n="1321">Iudiciis idem insignes opibusque operaque,</l>
                <l xml:id="d002l1322" n="1322">Qui prodesse velint aliis, qui vincere norint</l>
                <l xml:id="d002l1323" n="1323">Certantes, quique et lucris amissa repensent</l>
                <l xml:id="d002l1324" n="1324">Rursus et adverso fato dispersa reponant."</l>
                <l xml:id="d002l1325" n="1325">Nate, vides, quid certa fides, quid docta senectus</l>
                <l xml:id="d002l1326" n="1326">Promittant. Meruit coelum, nova sidera Chiron</l>
                <l xml:id="d002l1327" n="1327">Effulxit, certantque, deo coenante, poetae</l>
                <l xml:id="d002l1328" n="1328">In laudes, dique ingeniis praestantibus assunt.</l>
                <l xml:id="d002l1329" n="1329">Fata hominum coelique situm et sua numina monstrant.</l>
                <l xml:id="d002l1330" n="1330">Nanque heros saepe andaeus simoentida divam</l>
                <l xml:id="d002l1331" n="1331">Invisens, thalamo geniali exceptus et aula,</l>
                <l xml:id="d002l1332" n="1332">Colloquio fruitur dominae, Charitumque choreis</l>
                <l xml:id="d002l1333" n="1333">Immistus canit Aeneam; tum sedula mater</l>
                <l xml:id="d002l1334" n="1334">Incingitque comam frondenti et tempora myrto,</l>
                <l xml:id="d002l1335" n="1335">Invitatque hortis, ubi mollis amaracus illum</l>
                <l xml:id="d002l1336" n="1336">Floribus et dulci spirans complectitur umbra;</l>
                <l xml:id="d002l1337" n="1337">Inde sinum pomis honerat Pometia, et ipse</l>
                <l xml:id="d002l1338" n="1338">Autunnus spoliis ramorum et fructibus implet,</l>
                <l xml:id="d002l1339" n="1339">Ambrosiaeque fluunt per prata virentia rivi.</l>
                <l xml:id="d002l1340" n="1340">Iam primo quotiens coelo fulgentia Chiron</l>
                <l xml:id="d002l1341" n="1341">Ora effert, quicunque novas in luminis auras</l>
                <l xml:id="d002l1342" n="1342">Prodierit, quantum ille maris, quot flumina obibit,</l>
                <l xml:id="d002l1343" n="1343">Quae terrae errantem excipient, quos viderit hostes.</l>
                <l xml:id="d002l1344" n="1344">Et tamen insperata etiam patrimonia adibit,</l>
                <l xml:id="d002l1345" n="1345">Publicaque inspecta geret ipse negocia cura,</l>
                <l xml:id="d002l1346" n="1346">Ingenio bonus atque artis instructus honestas.</l>
                <l xml:id="d002l1347" n="1347">Errores etiam varios hostemque potentem</l>
                <l xml:id="d002l1348" n="1348">Indicat insidiasque et multa pericula, coelo</l>
                <l xml:id="d002l1349" n="1349">Si medio aspiciat; patrimonia perdit, et idem</l>
                <l xml:id="d002l1350" n="1350">Restituens aliena dabit, studioque fideli</l>
                <l xml:id="d002l1351" n="1351">Iungit amicitias, conceptaque foedera servat</l>
                <l xml:id="d002l1352" n="1352">Exercens habile ingenium, et mentem aptat agendo.</l>
                <l xml:id="d002l1353" n="1353">Saeva tamen pueri tela immanemque pharetram</l>
                <l xml:id="d002l1354" n="1354">Irati ciet atque incensos ventilat ignes,</l>
                <l xml:id="d002l1355" n="1355">Perque oculos placidum demittit ad ossa venenum;</l>
                <l xml:id="d002l1356" n="1356">Incolet externas urbes peregrinaque tecta,</l>
                <l xml:id="d002l1357" n="1357">Iactatus fato, tandem patriamque suosque</l>
                <l xml:id="d002l1358" n="1358">Inviset, divum ipse memor. Sed pectora curae</l>
                <l xml:id="d002l1359" n="1359">Exagitant, et saepe dolor per corda recursat.</l>
                <l xml:id="d002l1360" n="1360">Sentiet iratos hostes, cladisque suorum</l>
                <l xml:id="d002l1361" n="1361">Exitii aut fratrum, magni seu causa pericli,</l>
                <l xml:id="d002l1362" n="1362">Ille quidem occiduo Chiron cui mergitur astro.</l>
                <l xml:id="d002l1363" n="1363">Hunc coeli favor arridens hominumque favorem</l>
                <l xml:id="d002l1364" n="1364">Concilians statuit templis et praeficit aris,</l>
                <l xml:id="d002l1365" n="1365">Ingeniique bonis atque artibus ornat honestis,</l>
                <l xml:id="d002l1366" n="1366">Cui favet ex imo senior Centaurus olympo.</l>
                <l xml:id="d002l1367" n="1367">Quin dulcis natorum amor et iucunda propago</l>
                <l xml:id="d002l1368" n="1368">Felicem efficiunt. Nam, quamvis pignora prima</l>
                <l xml:id="d002l1369" n="1369">Efferat, optata rursum nova gaudia prole</l>
                <l xml:id="d002l1370" n="1370">Suscipiet. Cumulabit opes pietate suorum,</l>
                <l xml:id="d002l1371" n="1371">Debeat ut caris censum et bona parte propinquis.</l>
                <l xml:id="d002l1372" n="1372">Multa etiam in superos pietate utetur, et aris</l>
                <l xml:id="d002l1373" n="1373">Plurima pro meritis persolvet vota benignos,</l>
                <l xml:id="d002l1374" n="1374">Thure deos veneratus et igne calentibus extis.</l>
                <l xml:id="d002l1375" n="1375">Hoc signo sese coelum regione sub ima</l>
                <l xml:id="d002l1376" n="1376">Praecipitat, mergitque cavo nox atra profundo,</l>
                <l xml:id="d002l1377" n="1377">Hibernumque latet caecae caliginis antrum,</l>
                <l xml:id="d002l1378" n="1378">Ultimaque obliqui squalet procul orbita mundi.</l>
                <l xml:id="d002l1379" n="1379">Quo postquam sol praecipiti vertigine mersus</l>
                <l xml:id="d002l1380" n="1380">Declives impegit equos, languensque madensque</l>
                <l xml:id="d002l1381" n="1381">Defessus curru et longarum errore viarum</l>
                <l xml:id="d002l1382" n="1382">Sistit iter, pronaque caput cervice reclinans</l>
                <l xml:id="d002l1383" n="1383">Demersos spectare locos timet, inde supinos</l>
                <l xml:id="d002l1384" n="1384">Attolens oculos elato lumine clivum,</l>
                <l xml:id="d002l1385" n="1385">Ingentem late clivum timet et suspirans</l>
                <l xml:id="d002l1386" n="1386">Suscepti queritur tantum superesse laboris,</l>
                <l xml:id="d002l1387" n="1387">Rursus ut aestivum clivo rediturus ad axem,</l>
                <l xml:id="d002l1388" n="1388">Hinc lassos instaurat equos et firmat euntes;</l>
                <l xml:id="d002l1389" n="1389">Nos quoque defessos operum rarique laboris</l>
                <l xml:id="d002l1390" n="1390">Hortatur sol ipse operis dux sistere currum,</l>
                <l xml:id="d002l1391" n="1391">Et iuga fumanti taurorum demere collo.</l>
            </div1>
            <div1 xml:id="d003" type="section" decls="#md" met="H">
                <head>
                    <title>3</title>
                    <abbr>3</abbr>
                    <bibl source="digital">Marcello Montalto</bibl>
                </head>
                <l xml:id="d003l1" n="1">Luce nova bonus annus eat; iam suspice, nate,</l>
                <l xml:id="d003l2" n="2">Rorantis Phaetontis equos; en aurea cano</l>
                <l xml:id="d003l3" n="3">Purpureos Aurora sinus de gurgite tollit:</l>
                <l xml:id="d003l4" n="4">Carminis haec nostri fuerit dux. Sic tibi coniux</l>
                <l xml:id="d003l5" n="5">Perstet in amplexu placido viridemque iuventam</l>
                <l xml:id="d003l6" n="6">Induat, et sit nulla tuis iniuria tedis;</l>
                <l xml:id="d003l7" n="7">Sic nati sacros manes, sic Memnonis umbram</l>
                <l xml:id="d003l8" n="8">Ales ab antiquo celebret venerata sepulcro:</l>
                <l xml:id="d003l9" n="9">Pande viam qua solis equi, quaque orbita currus</l>
                <l xml:id="d003l10" n="10">Luciferi assurgit; tibi enim, tibi credita primae</l>
                <l xml:id="d003l11" n="11">Cura foris, tu mane novos ad frena iugalis</l>
                <l xml:id="d003l12" n="12">Exagitas, lucemque cavis e postibus effers,</l>
                <l xml:id="d003l13" n="13">Unde dies toto passim diffunditur orbe.</l>
                <l xml:id="d003l14" n="14">Bruma tibi veteris finem nascentis et anni</l>
                <l xml:id="d003l15" n="15">Principium dux certa dabit, quo tempore Phoebus</l>
                <l xml:id="d003l16" n="16">Ultima Centauri peragrat momenta biformis.</l>
                <l xml:id="d003l17" n="17">Mox celeres impellit equos in cornua, quis se</l>
                <l xml:id="d003l18" n="18">Armatum ingentis clivi de limine primo</l>
                <l xml:id="d003l19" n="19">Aegoceros offert: haec incunabula solis,</l>
                <l xml:id="d003l20" n="20">Surgentisque anni prima est infantia; dum se</l>
                <l xml:id="d003l21" n="21">Induit in vires paulatim firmus adultas,</l>
                <l xml:id="d003l22" n="22">Phryxeique premit radiantia vellera monstri,</l>
                <l xml:id="d003l23" n="23">Et lucem noctemque pari discriminat hora.</l>
                <l xml:id="d003l24" n="24">Atque hinc digrediens animis iuvenilibus usus</l>
                <l xml:id="d003l25" n="25">Insultat coelo, spatiisque ingentibus actis,</l>
                <l xml:id="d003l26" n="26">Vix aliquid tenebris linquit, fessosque iugales</l>
                <l xml:id="d003l27" n="27">Sistit, ab aestifero spargens incendia Cancro.</l>
                <l xml:id="d003l28" n="28">Hinc sensim lux surripitur, tenebrisque malignis</l>
                <l xml:id="d003l29" n="29">Cedit fessa dies, tamen ut consistere contra</l>
                <l xml:id="d003l30" n="30">Audeat impressis figens vestigia Chelis.</l>
                <l xml:id="d003l31" n="31">Sed mox prona fugit violenti excussa ruina,</l>
                <l xml:id="d003l32" n="32">Exsuperantque hiemes, passimque horrentibus umbris</l>
                <l xml:id="d003l33" n="33">Squalescit coeli facies, cum luce repulsa</l>
                <l xml:id="d003l34" n="34">Ingeminat nigras nox importuna tenebras,</l>
                <l xml:id="d003l35" n="35">Et cadit infelix aevo variabilis annus.</l>
                <l xml:id="d003l36" n="36">Ipse tamen redit in gyrum, viresque resumit</l>
                <l xml:id="d003l37" n="37">Impiger, aeterno semper remeabilis ortu.</l>
                <l xml:id="d003l38" n="38">Hinc mortale genus passim cadit, usque resurgens</l>
                <l xml:id="d003l39" n="39">Per species tamen, atque aevo reparabile durat.</l>
                <l xml:id="d003l40" n="40">Principium, Capricorne, tibi debetur et anni,</l>
                <l xml:id="d003l41" n="41">Per te nanque hominum generi lux optima surgit,</l>
                <l xml:id="d003l42" n="42">Per te sol terris iteratos suscitat ortus</l>
                <l xml:id="d003l43" n="43">Annuaque ingenti parat incunabula mundo,</l>
                <l xml:id="d003l44" n="44">Laetaturque novo surgens infantia coelo.</l>
                <l xml:id="d003l45" n="45">Te vero horrendum cornu caudaque minacem</l>
                <l xml:id="d003l46" n="46">Praefecit coeli foribus prudentia divum,</l>
                <l xml:id="d003l47" n="47">Ianitor et fato positus magna hostia servas</l>
                <l xml:id="d003l48" n="48">Parcarum monitu. Nanque olim, astante deorum</l>
                <l xml:id="d003l49" n="49">Concilio legesque orbi dicente senatu,</l>
                <l xml:id="d003l50" n="50">Talia constanti cecinerunt voce sorores,</l>
                <l xml:id="d003l51" n="51">Fata colo rerum ac seriem quae pollice ducunt:</l>
                <l xml:id="d003l52" n="52">"Coelicolae, servate fores, vigilesque locate</l>
                <l xml:id="d003l53" n="53">Liminibus: furit iratis nova bellua terris</l>
                <l xml:id="d003l54" n="54">Foedare afflatu coelum atque irrumpere olympo,</l>
                <l xml:id="d003l55" n="55">Ac thalamis reptare deum et sparsisse veneno.</l>
                <l xml:id="d003l56" n="56">Iam postes atroxque irrumpit limina Python,</l>
                <l xml:id="d003l57" n="57">Sparsaque torpenti livescunt hostia tabo;</l>
                <l xml:id="d003l58" n="58">Iam manus anguipedum coeloque irata iuventus</l>
                <l xml:id="d003l59" n="59">Insultat portis, iamque ex adamente securim</l>
                <l xml:id="d003l60" n="60">Porphyrion quatit et postes diffringit apertos,</l>
                <l xml:id="d003l61" n="61">Immittitque acies Briareus et agmina densat."</l>
                <l xml:id="d003l62" n="62">Has voces fusaeque comae lacrimaeque sequuntur.</l>
                <l xml:id="d003l63" n="63">Attoniti fatis superi in discrimine tanto</l>
                <l xml:id="d003l64" n="64">Diversas agitant variato pectore curas,</l>
                <l xml:id="d003l65" n="65">Ac tandem e multis una haec sententia sedit:</l>
                <l xml:id="d003l66" n="66">Curarent seniorque pater Saturnus ab aevo</l>
                <l xml:id="d003l67" n="67">Iam sapiens Marsque armipotens, cui pectora bello</l>
                <l xml:id="d003l68" n="68">Assuerant, nequid portis fraudumve malive</l>
                <l xml:id="d003l69" n="69">Accideret, neque coelo vis extera obesset.</l>
                <l xml:id="d003l70" n="70">Custodes lecti foribus tentoria figunt,</l>
                <l xml:id="d003l71" n="71">Castra locant, vigilemque suum in statione recensent;</l>
                <l xml:id="d003l72" n="72">Multa quoque inter se varia ratione volutant.</l>
                <l xml:id="d003l73" n="73">Dum senior custodem Erebi triplicemque latratum</l>
                <l xml:id="d003l74" n="74">Commemorat, placuit coeli quoque limina monstro</l>
                <l xml:id="d003l75" n="75">Horrifico armare et terrorem adiungere claustris;</l>
                <l xml:id="d003l76" n="76">Ac subito in Libyes fixerunt lumina terris.</l>
                <l xml:id="d003l77" n="77">Ecce vident Nomadum in campis, tritonida ad undam</l>
                <l xml:id="d003l78" n="78">Errantem, ac gemino cornu capita hirta ferentem,</l>
                <l xml:id="d003l79" n="79">Squamosaque feram cauda atque horrentibus armis</l>
                <l xml:id="d003l80" n="80">Sulcantemque arva, et pedibus iuga celsa prementem.</l>
                <l xml:id="d003l81" n="81">Illicet accitam coelo flammisque micantem</l>
                <l xml:id="d003l82" n="82">Praeficiunt foribus, radiisque ardentibus armant,</l>
                <l xml:id="d003l83" n="83">Liminaque ignito vallant sibi credita monstro,</l>
                <l xml:id="d003l84" n="84">Cui nares efflant candenti e sidere flammas</l>
                <l xml:id="d003l85" n="85">Et caput et cervix geminatis ignibus ardent,</l>
                <l xml:id="d003l86" n="86">Cornuaque hirsuta spargunt incendia fronte;</l>
                <l xml:id="d003l87" n="87">Cui pectus radiat flammis, venterque, pedesque,</l>
                <l xml:id="d003l88" n="88">Et clara innumeris scintillant terga favillis,</l>
                <l xml:id="d003l89" n="89">Accenditque globos flammarum in vulnera cauda.</l>
                <l xml:id="d003l90" n="90">Qua quondam Coeum implicitum deciesque rotatum,</l>
                <l xml:id="d003l91" n="91">Ambustum flammis et tinctum membra veneno</l>
                <l xml:id="d003l92" n="92">In mare provolvit, Coeoque ruente favillas</l>
                <l xml:id="d003l93" n="93">Contraxere aurae incensusque incanduit aer;</l>
                <l xml:id="d003l94" n="94">Unde hodie veteris remanent vestigia flammae</l>
                <l xml:id="d003l95" n="95">Nubibus in mediis, quotiens aut fulgurat aer,</l>
                <l xml:id="d003l96" n="96">Igneave aetherios percurrit linea tractus.</l>
                <l xml:id="d003l97" n="97">Nec vero non et pelagus, qua corruit ardens</l>
                <l xml:id="d003l98" n="98">Anguipes, obstrepuit flammis strinxitque favillas,</l>
                <l xml:id="d003l99" n="99">Intortumque hausit fumanti gurgite monstrum.</l>
                <l xml:id="d003l100" n="100">Horruit Oceanus visum obriguitque capillis,</l>
                <l xml:id="d003l101" n="101">Spumeus eque humeris tremulo delapsus amictus.</l>
                <l xml:id="d003l102" n="102">Mox ira accensus fumantem aestusque vomentem</l>
                <l xml:id="d003l103" n="103">Percussit saevo lacerum sub corda tridenti;</l>
                <l xml:id="d003l104" n="104">Vulnere quo (nanque haec inerat vis insita telo)</l>
                <l xml:id="d003l105" n="105">In squamas abiit cutis, atque e corpore tanto</l>
                <l xml:id="d003l106" n="106">Prodiit immanis scopuloso tergore pistris.</l>
                <l xml:id="d003l107" n="107">Ast umbra infelix Erebumque et opaca subivit</l>
                <l xml:id="d003l108" n="108">Tartara ferratasque domos. Ibi vincta catenis,</l>
                <l xml:id="d003l109" n="109">Ambesoque trahens adamantina vincula collo,</l>
                <l xml:id="d003l110" n="110">Fert montem fumantem humeris raptatque caminos.</l>
                <l xml:id="d003l111" n="111">Hinc igitur sol ipse vias orditur, et aequis</l>
                <l xml:id="d003l112" n="112">Passibus incedens medio se temperat orbe,</l>
                <l xml:id="d003l113" n="113">Non laevum dextrumve petens latus. Annuus inde</l>
                <l xml:id="d003l114" n="114">Huc redit, assuetumque iter assuetosque labores</l>
                <l xml:id="d003l115" n="115">Instaurat, portisque novus bipatentibus exit,</l>
                <l xml:id="d003l116" n="116">Victricesque rotas clivo summittit anhelo.</l>
                <l xml:id="d003l117" n="117">Hoc igitur signo genitos curaeque laboresque</l>
                <l xml:id="d003l118" n="118">Exercent cultusque soli terraeque domandae,</l>
                <l xml:id="d003l119" n="119">Hos dulces verborum aurae tenerique lepores</l>
                <l xml:id="d003l120" n="120">Delectant; sed multa tamen mendacia vanos</l>
                <l xml:id="d003l121" n="121">Efficiunt, neque enim dictis constantia perstat.</l>
                <l xml:id="d003l122" n="122">Quin etiam foedi mores urensque libido</l>
                <l xml:id="d003l123" n="123">Sollicitat cupidas mentes, studiumque nocendi.</l>
                <l xml:id="d003l124" n="124">Nam quibus in primo surgens apparuit ortu,</l>
                <l xml:id="d003l125" n="125">His superat res ampla domi, sed sponte per orbem</l>
                <l xml:id="d003l126" n="126">Visendi studio allecti peregreque vagantur.</l>
                <l xml:id="d003l127" n="127">His amor in teneras succendens corda puellas</l>
                <l xml:id="d003l128" n="128">Subiicit imperiis dominae; verum arida postquam</l>
                <l xml:id="d003l129" n="129">Desaevit sitis, et longe exsatiata libido est,</l>
                <l xml:id="d003l130" n="130">Sectanturque odiis et iniqua voce lacessunt.</l>
                <l xml:id="d003l131" n="131">Degener his animus, sed mens famulata deorum</l>
                <l xml:id="d003l132" n="132">Obsequiis precibusque aras ac templa fatigat,</l>
                <l xml:id="d003l133" n="133">Verum instructa dolis fraudemque in corde volutans;</l>
                <l xml:id="d003l134" n="134">Ingratisque operas ipsi et benefacta locabunt.</l>
                <l xml:id="d003l135" n="135">At famae pretium nobis et gloria crevit,</l>
                <l xml:id="d003l136" n="136">Quod medio fulxit radians Capricornus olympo.</l>
                <l xml:id="d003l137" n="137">Hinc etiam secreta poli atque occulta deorum</l>
                <l xml:id="d003l138" n="138">Panduntur, variisque manent accommoda rebus</l>
                <l xml:id="d003l139" n="139">Pectora, et ingenio quaesitum nomen ab ipso est.</l>
                <l xml:id="d003l140" n="140">Hinc multis alimenta damus, nostroque fovemus</l>
                <l xml:id="d003l141" n="141">Praesidio et magnis primi quoque praesumus actis,</l>
                <l xml:id="d003l142" n="142">Et primi veterum colimus monumenta virorum.</l>
                <l xml:id="d003l143" n="143">Pronus ab oceano mentis portendit acumen</l>
                <l xml:id="d003l144" n="144">Ingeniumque capax et vestigantia longe</l>
                <l xml:id="d003l145" n="145">Corda, sed occultos languenti in parte dolores</l>
                <l xml:id="d003l146" n="146">Corporis, aut animi varios denuntiat aestus,</l>
                <l xml:id="d003l147" n="147">Criminaque insidiasque gravique pericula damno,</l>
                <l xml:id="d003l148" n="148">E quibus emergit tandem placideque quiescit.</l>
                <l xml:id="d003l149" n="149">Sede iacens ima patrimonia vertit, opesque</l>
                <l xml:id="d003l150" n="150">Alternat patrias, propriis quas viribus inde</l>
                <l xml:id="d003l151" n="151">Colligit et diti peragit sua fata senecta,</l>
                <l xml:id="d003l152" n="152">Ac sibi vel natos alienae stirpis adoptat,</l>
                <l xml:id="d003l153" n="153">Aut prolem ignoto genitam de semine tollit;</l>
                <l xml:id="d003l154" n="154">Atque haec hiberno praestat Capricornus ab antro.</l>
                <l xml:id="d003l155" n="155">Hinc tener humentis resupinat Aquarius urnas,</l>
                <l xml:id="d003l156" n="156">Ac (mirum dictu) rivos e sidere fundit.</l>
                <l xml:id="d003l157" n="157">Ipse puer (sic fama refert) gratusque tonanti</l>
                <l xml:id="d003l158" n="158">Marmorea miscet rorantia pocula dextra,</l>
                <l xml:id="d003l159" n="159">Atque deos rara trahit ad spectacula forma</l>
                <l xml:id="d003l160" n="160">Insignisque auro stellisque micantibus ardens.</l>
                <l xml:id="d003l161" n="161">Nanque comam geminis circum caput implicat astris,</l>
                <l xml:id="d003l162" n="162">Et latos humeros duplicato sidere et ambas</l>
                <l xml:id="d003l163" n="163">Insignitque manus niveamque ad pectora mammam</l>
                <l xml:id="d003l164" n="164">Atque utrunque genu cubitumque utrunque pedesque.</l>
                <l xml:id="d003l165" n="165">Nec non et lumbo, nec non et crure refulget</l>
                <l xml:id="d003l166" n="166">Sidereus puer, et roseus per membra coruscat</l>
                <l xml:id="d003l167" n="167">Fulgor, at auratis scintillant ignibus artus.</l>
                <l xml:id="d003l168" n="168">Quin dextra levaque hinc illinc stellifer amnis</l>
                <l xml:id="d003l169" n="169">Labitur, et fulvo radiat fluor aureus himbri,</l>
                <l xml:id="d003l170" n="170">Incensasque vehit sinuosum flumen arenas.</l>
                <l xml:id="d003l171" n="171">Cuius ad exortum primoque a fonte renidet</l>
                <l xml:id="d003l172" n="172">Stella micans, unde irriguus devolvitur amnis,</l>
                <l xml:id="d003l173" n="173">Muscosumque patet pictae testudinis antrum,</l>
                <l xml:id="d003l174" n="174">Naidum thalami dulcesque ad furta latebrae.</l>
                <l xml:id="d003l175" n="175">Imprimis habitat mollis Lascivia tectis</l>
                <l xml:id="d003l176" n="176">Nuda genu, paetisque oculis invitat amantes,</l>
                <l xml:id="d003l177" n="177">Et praefert niveas rosea cervice papillas.</l>
                <l xml:id="d003l178" n="178">Sic vobis, nymphae, aeternum sit ludere in antro,</l>
                <l xml:id="d003l179" n="179">Naiades nymphae, sic ipsa ad gaudia certus</l>
                <l xml:id="d003l180" n="180">Assit amans, stetque intacto sub foedere lectus,</l>
                <l xml:id="d003l181" n="181">Et primi semper maneant in amore calores;</l>
                <l xml:id="d003l182" n="182">Dicite (nam memorare iuvat) quae sideris huius</l>
                <l xml:id="d003l183" n="183">Causa, quid aeterni manent de sidere fontes,</l>
                <l xml:id="d003l184" n="184">Quo mecum vestri maneant cum carmine honores.</l>
                <l xml:id="d003l185" n="185">Hoc signo statuit portas natura secundas</l>
                <l xml:id="d003l186" n="186">Aetheris, et coeli posuit simul altera claustra</l>
                <l xml:id="d003l187" n="187">Adversus rapidum Pythona irasque Gigantum;</l>
                <l xml:id="d003l188" n="188">Praeficit his famulum egregium Saturnus, et ambas</l>
                <l xml:id="d003l189" n="189">Servantem portas tuta statione locavit.</l>
                <l xml:id="d003l190" n="190">Ille, ut erat cura vigilanti et viribus amplis,</l>
                <l xml:id="d003l191" n="191">Praemunit fossa vallos et flumina fossae</l>
                <l xml:id="d003l192" n="192">Addit et immittit violenti gurgitis amnes.</l>
                <l xml:id="d003l193" n="193">Tentantes igitur muros, et moenia longo</l>
                <l xml:id="d003l194" n="194">Ariete quassantes, et vi rapida arma moventes</l>
                <l xml:id="d003l195" n="195">Anguipedes, coeloque faces inferre parantes</l>
                <l xml:id="d003l196" n="196">Diluvio immersit iuvenis. Nanque, aggere rupto,</l>
                <l xml:id="d003l197" n="197">Fossarum immisit rapido torrente fluentum</l>
                <l xml:id="d003l198" n="198">Undivagum, quo late ingens sub vertice torto</l>
                <l xml:id="d003l199" n="199">Absumpta est legio, et rutila natat agmen in unda.</l>
                <l xml:id="d003l200" n="200">Atque ibi tum, in geminos diducens se ipsa rotatus,</l>
                <l xml:id="d003l201" n="201">Altera spumosum Alphestem fluctusque vomentem</l>
                <l xml:id="d003l202" n="202">Aera per vacuum, nimbo comitante, per auras</l>
                <l xml:id="d003l203" n="203">Praecipitat. Ruit ille, ruens atque himbribus auras</l>
                <l xml:id="d003l204" n="204">Imbuit infectas pluviosum atque aera nimbis,</l>
                <l xml:id="d003l205" n="205">Unde aeterna manent imo vestigia coelo</l>
                <l xml:id="d003l206" n="206">Himbrisque et pluviae et torquentis fulmina nimbi;</l>
                <l xml:id="d003l207" n="207">Afflictus tandem scopulosis montibus ingens</l>
                <l xml:id="d003l208" n="208">Ingentem late sonitum dedit. Inde liquescens</l>
                <l xml:id="d003l209" n="209">Solvitur in latices, generosisque amnibus auctus</l>
                <l xml:id="d003l210" n="210">Eridanus flavis in pontum erumpit arenis,</l>
                <l xml:id="d003l211" n="211">Alphestisque Alpes traxere a nomine nomen.</l>
                <l xml:id="d003l212" n="212">Altera praecipitem Minanta per aera obustum</l>
                <l xml:id="d003l213" n="213">Fulminibus iacit. Hic obliquo tramite raptus</l>
                <l xml:id="d003l214" n="214">Concipit humentis Austros, quibus actus et ipse</l>
                <l xml:id="d003l215" n="215">Aethiopum per summa iugis inflixit acutis.</l>
                <l xml:id="d003l216" n="216">Qua iacuit, vomitis largos de pectore fluctus,</l>
                <l xml:id="d003l217" n="217">Tabescunt et mox artus, ac margine longo</l>
                <l xml:id="d003l218" n="218">Nilus it ignotas noto vix fonte per urbes,</l>
                <l xml:id="d003l219" n="219">Intrat et ionium septeno gurgite pontum.</l>
                <l xml:id="d003l220" n="220">His actis, postquam coelo pax parta, tonantem</l>
                <l xml:id="d003l221" n="221">Admonuit decoris tanti, gratusque senatus</l>
                <l xml:id="d003l222" n="222">Decrevit meritis factum illustrare trophaeis.</l>
                <l xml:id="d003l223" n="223">Effulxit stellis iuvenis, diffulxit et amnis</l>
                <l xml:id="d003l224" n="224">Conspicuus, facinusque manet regalibus astris</l>
                <l xml:id="d003l225" n="225">Perpetuum, et magni celebratum est nomen Aquari.</l>
                <l xml:id="d003l226" n="226">Unde deum sibi praesidium discrimine in arcto,</l>
                <l xml:id="d003l227" n="227">Quanquam nulla hominum superat spes, alite dextro</l>
                <l xml:id="d003l228" n="228">Sentiet ac magnum divina sorte periclum</l>
                <l xml:id="d003l229" n="229">Pervadet quicumque oriens orientis Aquari</l>
                <l xml:id="d003l230" n="230">Felicis radios, et amicos viderit ignes.</l>
                <l xml:id="d003l231" n="231">Ille bonas artis sollers tractabit, opesque</l>
                <l xml:id="d003l232" n="232">Inde parans, dabit et multis alimenta ministris,</l>
                <l xml:id="d003l233" n="233">Et multos parto pascet, magnoque favore</l>
                <l xml:id="d003l234" n="234">Iunget amicitias primorum ex urbe virorum.</l>
                <l xml:id="d003l235" n="235">Munera quin etiam scriptis commissa tabellis,</l>
                <l xml:id="d003l236" n="236">Sive deum in templis et sacra negocia curans,</l>
                <l xml:id="d003l237" n="237">Sentiet invidiae vulnus, liventiaque arma.</l>
                <l xml:id="d003l238" n="238">Perdet opes, parta amittet, quae viribus usus</l>
                <l xml:id="d003l239" n="239">Ingeniique bonis facili ratione repenset.</l>
                <l xml:id="d003l240" n="240">Qui si de medio nascentem aspexerit orbe</l>
                <l xml:id="d003l241" n="241">Fuderit et liquidos amnis de culmine summo,</l>
                <l xml:id="d003l242" n="242">Divitiae undabunt illi, rerumque paratus,</l>
                <l xml:id="d003l243" n="243">Affluet et multa quaesita pecunia curas,</l>
                <l xml:id="d003l244" n="244">Publica dum tractat peragitque negotia sollers</l>
                <l xml:id="d003l245" n="245">Propter aquam, studet aut rebus non segnis aquosis,</l>
                <l xml:id="d003l246" n="246">Regibus aut placet, aut dominantum limina servat.</l>
                <l xml:id="d003l247" n="247">Sed nec certa fides undis, et flumina saepe</l>
                <l xml:id="d003l248" n="248">Finitimos populantur agros, egressaque ripis</l>
                <l xml:id="d003l249" n="249">Dant stragem, et miseri frustrantur vota coloni,</l>
                <l xml:id="d003l250" n="250">Dum sata praecipitemque trahunt spem gentis et anni.</l>
                <l xml:id="d003l251" n="251">Fert et opes adimitque datas atlantide ab unda,</l>
                <l xml:id="d003l252" n="252">Lucraque damnaque mutato de sidere praebet.</l>
                <l xml:id="d003l253" n="253">Atque utinam quaecunque illi sua contigit uxor</l>
                <l xml:id="d003l254" n="254">Seu vidua et primi thalamos defuncta mariti,</l>
                <l xml:id="d003l255" n="255">Seu virgo furtim illecebras quae novit amantum,</l>
                <l xml:id="d003l256" n="256">Sive anus, et penso quae dudum assuevit herili,</l>
                <l xml:id="d003l257" n="257">Concordis agitet tedas servetque pudorem.</l>
                <l xml:id="d003l258" n="258">Nil illi gratum a sociis gratumve ab amicis</l>
                <l xml:id="d003l259" n="259">Speretur; sterilem ipse fidem frustraque dolebit,</l>
                <l xml:id="d003l260" n="260">Siquem devexo nascentem vidit ab orbe</l>
                <l xml:id="d003l261" n="261">Idaeus puer et liventi infecerit amne.</l>
                <l xml:id="d003l262" n="262">Hinc fluvios et stagna timens, non aequora tentet,</l>
                <l xml:id="d003l263" n="263">Tyrrhenove ausit sese committere fluctu.</l>
                <l xml:id="d003l264" n="264">Invidia iuvenem infecit Saturnus, ut olim</l>
                <l xml:id="d003l265" n="265">Deformem se aevo atque effetum viribus, et iam</l>
                <l xml:id="d003l266" n="266">Invalidumque artus et squalida membra rigentem,</l>
                <l xml:id="d003l267" n="267">Ast illum facie insignem et florente iuventa</l>
                <l xml:id="d003l268" n="268">Ac vidit placidis aetatem ducere curis,</l>
                <l xml:id="d003l269" n="269">Captantemque umbras et agentem ad plectra choreas.</l>
                <l xml:id="d003l270" n="270">Hinc signo mansit livor, quem pectora longe</l>
                <l xml:id="d003l271" n="271">Natorum referunt; manserunt ocia, inersque</l>
                <l xml:id="d003l272" n="272">Mollicies, animusque ignava degener umbra,</l>
                <l xml:id="d003l273" n="273">Quod signo Cytherea dedit. Nam, sedula crinem</l>
                <l xml:id="d003l274" n="274">Dum lavat Eridanique caput depectit ad undam,</l>
                <l xml:id="d003l275" n="275">Hanc gravior dictisque senex incensus amaris</l>
                <l xml:id="d003l276" n="276">Accusat, quod nulla coli, quod sola decoris</l>
                <l xml:id="d003l277" n="277">Cura sit, atque uni tantum placuisse laboret</l>
                <l xml:id="d003l278" n="278">Pascenti niveas prope Nili flumina vaccas.</l>
                <l xml:id="d003l279" n="279">Tristius hoc Veneri nil unquam contigit, et se</l>
                <l xml:id="d003l280" n="280">Surripiens irata comam dispersit, et amne</l>
                <l xml:id="d003l281" n="281">In medio iecit strophium et cum pectine gemmas,</l>
                <l xml:id="d003l282" n="282">Aurea quis nitidum religabat fronte capillum;</l>
                <l xml:id="d003l283" n="283">Atque ait haec: "Quantum ille senex durusque rigensque,</l>
                <l xml:id="d003l284" n="284">Quantum tristitiae simulato in pectore celat,</l>
                <l xml:id="d003l285" n="285">Mollescant magis hoc illis sensusque animique,</l>
                <l xml:id="d003l286" n="286">Inque viri speciem referant sine honore puellam,</l>
                <l xml:id="d003l287" n="287">Quicunque hoc geniti signo se hoc amne lavabunt."</l>
                <l xml:id="d003l288" n="288">Dixit, et in geminos flexit vestigia pisces.</l>
                <l xml:id="d003l289" n="289">Excepere deam famuli, ac lenire dolentem</l>
                <l xml:id="d003l290" n="290">Contendunt; simo coepit sic alter ab ore:</l>
                <l xml:id="d003l291" n="291">"Tempore quo genita es et conchaque imposta nitenti,</l>
                <l xml:id="d003l292" n="292">Nos Paphon et carae provectam ad litora Cypri</l>
                <l xml:id="d003l293" n="293">Detulimus, salsos et iuncti enavimus amnes</l>
                <l xml:id="d003l294" n="294">Coerula verrentes sinuatis aequora caudis.</l>
                <l xml:id="d003l295" n="295">Interea nos ipsa manu mulcere, iugalesque</l>
                <l xml:id="d003l296" n="296">Appellare tuos, nobis et amaracon ipsa</l>
                <l xml:id="d003l297" n="297">Porrigere et blandum ambrosiae instillare liquorem.</l>
                <l xml:id="d003l298" n="298">Quin etiam mutis voces et verba dedisti</l>
                <l xml:id="d003l299" n="299">Reddere, et ingentem fando lenire laborem.</l>
                <l xml:id="d003l300" n="300">Ipsa loquebaris. Tumidi subsidere montes,</l>
                <l xml:id="d003l301" n="301">A tergo spirare aurae atque impellere fluctus.</l>
                <l xml:id="d003l302" n="302">Crispabat tibi tum molles levis aura capillos;</l>
                <l xml:id="d003l303" n="303">Illi perque humeros volitant perque ora recurrunt;</l>
                <l xml:id="d003l304" n="304">Colligis ipsa levi digito, ad frontemque reponis.</l>
                <l xml:id="d003l305" n="305">Tum passim laeti ex oculis spirantur honores,</l>
                <l xml:id="d003l306" n="306">Scintillantque genis ignes, tremulumque per aequor</l>
                <l xml:id="d003l307" n="307">Irradiat niveo fusus de pectore candor,</l>
                <l xml:id="d003l308" n="308">Coerulaque undifluae ludunt sub stagna papillae.</l>
                <l xml:id="d003l309" n="309">Visendi studio incinctae funduntur ab antris</l>
                <l xml:id="d003l310" n="310">Nereides: stupet haec teretes mirata lacertos,</l>
                <l xml:id="d003l311" n="311">Illa manum insignem digitis, pars oscula, at omnes</l>
                <l xml:id="d003l312" n="312">Torpescunt, placidos flectis cum lenis ocellos.</l>
                <l xml:id="d003l313" n="313">Occurrunt hinc Tritonum chorus omnis et omnis</l>
                <l xml:id="d003l314" n="314">Aequoreus grex, excultum dum sedula carmen</l>
                <l xml:id="d003l315" n="315">Concinis, argutaeque favent concentibus aurae,</l>
                <l xml:id="d003l316" n="316">Cantantem taciti excipiunt stupefacta iuventus,</l>
                <l xml:id="d003l317" n="317">Immotosque tenent modulata ad carmina vultus.</l>
                <l xml:id="d003l318" n="318">Mox incensa oculis, roseisque incensa labellis</l>
                <l xml:id="d003l319" n="319">Concipiunt flammas venis, certantque canenti</l>
                <l xml:id="d003l320" n="320">Oscula quis rapiat primus, quis pectora tractet.</l>
                <l xml:id="d003l321" n="321">Risisti, teneraque manu iaculata sagittam</l>
                <l xml:id="d003l322" n="322">Certantes fixisti, atque ipso vulnere transfers</l>
                <l xml:id="d003l323" n="323">Conceptum in nymphas iuvenili ardore furorem.</l>
                <l xml:id="d003l324" n="324">Illicet invadunt socias, fusique per aequor</l>
                <l xml:id="d003l325" n="325">Ille suam rapit, illa suum complexa per undas</l>
                <l xml:id="d003l326" n="326">Ludit, et argutis resonant vada salsa cachinnis.</l>
                <l xml:id="d003l327" n="327">Ipsa inter medios veheris placidissima lusus."</l>
                <l xml:id="d003l328" n="328">Thracius haec; hudo Notius sic subdidit ore:</l>
                <l xml:id="d003l329" n="329">"Ipsa memor, dea, cum tenerum nilotide in haerba</l>
                <l xml:id="d003l330" n="330">Pastorem ad lusus et munera grata petebas;</l>
                <l xml:id="d003l331" n="331">Nos te per proni devectam fluminis undas</l>
                <l xml:id="d003l332" n="332">Tollimus, et nota laetantem sistimus umbra.</l>
                <l xml:id="d003l333" n="333">Ipsa memor, tibi cum ripa ulteriore lavanti</l>
                <l xml:id="d003l334" n="334">Insperatum adeo iuvenem totiensque vocatum</l>
                <l xml:id="d003l335" n="335">Attulimus, iaculo insignem atque e caede madentem,</l>
                <l xml:id="d003l336" n="336">Avulsumque apri caput a cervice ferentem.</l>
                <l xml:id="d003l337" n="337">Is te improvisam amplexu donavit et apro,</l>
                <l xml:id="d003l338" n="338">Osculaque in roseis fixit malesana labellis.</l>
                <l xml:id="d003l339" n="339">Exanimis cadis. Exanimem fovet arctius, orique</l>
                <l xml:id="d003l340" n="340">Ambrosiae inspirans auram et de pectore florem</l>
                <l xml:id="d003l341" n="341">Idalium revocat; revocataque pectore blando</l>
                <l xml:id="d003l342" n="342">Excipis, et, mollem amplexu dum nectis amantem,</l>
                <l xml:id="d003l343" n="343">Huc illuc cupida ex oculis incendia iactas.</l>
                <l xml:id="d003l344" n="344">Quis passim toto caluerunt flumine pisces,</l>
                <l xml:id="d003l345" n="345">Arsit et ipse imo septemplex gurgite Nilus,</l>
                <l xml:id="d003l346" n="346">Ac nymphae insolitos antris sensere calores.</l>
                <l xml:id="d003l347" n="347">Mox et acidalio lavisti rore madentem,</l>
                <l xml:id="d003l348" n="348">Ac viola super instratum raseoque cubili</l>
                <l xml:id="d003l349" n="349">Tecum sullata duxisti ad gaudia veste,</l>
                <l xml:id="d003l350" n="350">Candidaque assueta nituerunt membra sub umbra,</l>
                <l xml:id="d003l351" n="351">Murmuraque insonuere: sopor mox iunxit amantes.</l>
                <l xml:id="d003l352" n="352">Nec non, ipsa animo repetens convivia magni</l>
                <l xml:id="d003l353" n="353">Oceani mensasque paratas litore ibero,</l>
                <l xml:id="d003l354" n="354">Scis, dea, coeruleas nobiscum nasse per undas</l>
                <l xml:id="d003l355" n="355">Tyrrheno in magno, et tartessiaco secessu,</l>
                <l xml:id="d003l356" n="356">Dum tecum divum accessit genitorque tuusque.</l>
                <l xml:id="d003l357" n="357">Ipsa etenim complexa patrem piseide terra</l>
                <l xml:id="d003l358" n="358">(Nanque aderas, cum lecta domi pelopeia iuventus</l>
                <l xml:id="d003l359" n="359">Certabat, plausuque Helis ripaeque sonabant</l>
                <l xml:id="d003l360" n="360">Alphei bimarisque Isthmos vicinaque ponti</l>
                <l xml:id="d003l361" n="361">Litora), tum complexa patrem supplexque rogabas,</l>
                <l xml:id="d003l362" n="362">Linqueret aerios tractus axemque tonantem,</l>
                <l xml:id="d003l363" n="363">Et tecum biiugo sulcaret coerula pisce.</l>
                <l xml:id="d003l364" n="364">Annuit is, placidusque suae dedit oscula natae.</l>
                <l xml:id="d003l365" n="365">Ergo ubi ad hesperios, superato marmore, portus</l>
                <l xml:id="d003l366" n="366">Venimus, auriferique Tagi nos regia cepit,</l>
                <l xml:id="d003l367" n="367">Nereidum chorus hic omnis viridisque iuventus</l>
                <l xml:id="d003l368" n="368">Oceani madidique amnes tacitusque senatus</l>
                <l xml:id="d003l369" n="369">Astitit; ipse parens undarum et rector aquarum</l>
                <l xml:id="d003l370" n="370">Ter dominum veneratus. Ibi clamore salutant</l>
                <l xml:id="d003l371" n="371">Certatim populi atque imo plebs acta profundo,</l>
                <l xml:id="d003l372" n="372">Buccinaque insonuit rauco et tuba concava cantu.</l>
                <l xml:id="d003l373" n="373">Quo sonitu superi acciti, dum forte morantur,</l>
                <l xml:id="d003l374" n="374">Approperant; mensae appositae; sedet auctor olympi</l>
                <l xml:id="d003l375" n="375">In medio, accumbunt alii certo ordine reges,</l>
                <l xml:id="d003l376" n="376">Luxuriantque dapes et vina liquentia rorant;</l>
                <l xml:id="d003l377" n="377">Naides his centum incinctae totidemque ministrant</l>
                <l xml:id="d003l378" n="378">Nereides; vacuis sunt muta silentia in antris.</l>
                <l xml:id="d003l379" n="379">At postquam summotae epulae, mensaque secunda</l>
                <l xml:id="d003l380" n="380">Luditur, ipsa patri pomum et carchesia libas.</l>
                <l xml:id="d003l381" n="381">Libantis convivae oculos atque oscula et ipsos</l>
                <l xml:id="d003l382" n="382">Candentis dextrae articulos limbumque fluentem</l>
                <l xml:id="d003l383" n="383">Mirantur. Calices Marti cecidere remissi,</l>
                <l xml:id="d003l384" n="384">Dum stupet inque genis haerentia lumina figit.</l>
                <l xml:id="d003l385" n="385">Inducis mox et choreas, mediisque choreis</l>
                <l xml:id="d003l386" n="386">Aura levem tunicam surae subduxit. Ibi ille</l>
                <l xml:id="d003l387" n="387">Enituit plantae decor atque argentea nudi</l>
                <l xml:id="d003l388" n="388">Forma pedis, fulxitque genu pars prima nitentis,</l>
                <l xml:id="d003l389" n="389">Qualis nocturna fulget tuus Hesper in umbra.</l>
                <l xml:id="d003l390" n="390">Dum tenuem plantae acclinans inducis amictum</l>
                <l xml:id="d003l391" n="391">Ac foemori pudibunda times, saliere papillae</l>
                <l xml:id="d003l392" n="392">Pectore de niveo, ac rarum decus aera lustrans</l>
                <l xml:id="d003l393" n="393">Praestrinxit spectantum oculos, texitque ruborem,</l>
                <l xml:id="d003l394" n="394">Qui tibi per niveos furtim surrepserat artus.</l>
                <l xml:id="d003l395" n="395">Hic finis choreis. Citharam mox aurea sumis</l>
                <l xml:id="d003l396" n="396">Insigne et plectrum gemmis, chordasque sonantis</l>
                <l xml:id="d003l397" n="397">Ipsa levi digito sensim tangisque premisque,</l>
                <l xml:id="d003l398" n="398">Ac vocem nervis, digitis quoque carmina nectis</l>
                <l xml:id="d003l399" n="399">Emodulans. Siluere aurae, siluistis et undae,</l>
                <l xml:id="d003l400" n="400">Venistique alias immotae ad carmina cautes.</l>
                <l xml:id="d003l401" n="401">Iam sopor inductus cantu compresserat ipsos</l>
                <l xml:id="d003l402" n="402">Convivas. Tum docta lyram, tum fila recurris,</l>
                <l xml:id="d003l403" n="403">Atque abigis volucres varianti pollice somnos.</l>
                <l xml:id="d003l404" n="404">Tum natam pater amplectens his vocibus infit:</l>
                <l xml:id="d003l405" n="405">Consensu superum summo aequoreique senatus</l>
                <l xml:id="d003l406" n="406">Debetur formae precium et decus omne, tibique</l>
                <l xml:id="d003l407" n="407">Concedant et Nereides concedat et aequa</l>
                <l xml:id="d003l408" n="408">Pallas et ipsa, meo ponit quae membra cubili,</l>
                <l xml:id="d003l409" n="409">Una interque deas et formosissima nymphas.</l>
                <l xml:id="d003l410" n="410">Ecce tibi citharaque potens duxque ipse choreis</l>
                <l xml:id="d003l411" n="411">Concedit Phoebus, citharam quoque tradit habendam</l>
                <l xml:id="d003l412" n="412">Intextamque auro et daphneide fronde virentem.</l>
                <l xml:id="d003l413" n="413">Ecce tibi faciles cedunt in carmine Musae</l>
                <l xml:id="d003l414" n="414">Et tua frondenti circumdant tempora myrto,</l>
                <l xml:id="d003l415" n="415">Una et forma, una et choreis et carmine princeps,</l>
                <l xml:id="d003l416" n="416">Et mihi felices inter carissima natas.</l>
                <l xml:id="d003l417" n="417">Laudantem plausu excepit Mars; inde secuti</l>
                <l xml:id="d003l418" n="418">Heroes: resono assensu vacua antra resultant,</l>
                <l xml:id="d003l419" n="419">Ac nomen Veneris referunt ad sidera voces."</l>
                <l xml:id="d003l420" n="420">His tum mulcebat dominam zephyritida piscis.</l>
                <l xml:id="d003l421" n="421">Hos igitur pater omnipotens, postquam aequora rursum</l>
                <l xml:id="d003l422" n="422">Sulcavit stetit et pisaeo in litore victor,</l>
                <l xml:id="d003l423" n="423">Commotus precibus natae meritisque natantum,</l>
                <l xml:id="d003l424" n="424">Immisit coelo, stellisque ardentibus aptos</l>
                <l xml:id="d003l425" n="425">Iussit in aetherio geminos splendere recessu,</l>
                <l xml:id="d003l426" n="426">Ludentisque polum obversis innare figuris.</l>
                <l xml:id="d003l427" n="427">Inde manet studium natis peregrina videndi</l>
                <l xml:id="d003l428" n="428">Litoraque urbesque et longinquas noscere terras.</l>
                <l xml:id="d003l429" n="429">Hinc variat mens atque anceps in corde voluntas,</l>
                <l xml:id="d003l430" n="430">Et non una quidem dubiis sententia rebus</l>
                <l xml:id="d003l431" n="431">Assuetosque malo dulci post aura recessu</l>
                <l xml:id="d003l432" n="432">Excipit, et placidi componunt pectora mores.</l>
                <l xml:id="d003l433" n="433">His generis foecundus amor stimulansque libido</l>
                <l xml:id="d003l434" n="434">Ac resides animi mollesque ad pocula lusus</l>
                <l xml:id="d003l435" n="435">Ingeminant, et laeta canens ad vina puella</l>
                <l xml:id="d003l436" n="436">Excitat unanimes concordi foedere somnos.</l>
                <l xml:id="d003l437" n="437">Illi autem, dorso et pinnis et tergore toto</l>
                <l xml:id="d003l438" n="438">Oreque caudaque inspersis simul ignibus, ardent:</l>
                <l xml:id="d003l439" n="439">Sed sinuosa brevi diducit linea tractu,</l>
                <l xml:id="d003l440" n="440">Alter ut in Boream surgat, cadat alter in Austrum;</l>
                <l xml:id="d003l441" n="441">Ipsa quidem triplici flexu triplicesque per ignes</l>
                <l xml:id="d003l442" n="442">Fulget, et hinc claro nexum ligat aethera nodo.</l>
                <l xml:id="d003l443" n="443">Ille igitur, quem coeruleo de gurgite Pisces</l>
                <l xml:id="d003l444" n="444">Nascentem aspiciunt coeloque tuentur heoo,</l>
                <l xml:id="d003l445" n="445">Multum urbes petet ignotas, longumque vagatus</l>
                <l xml:id="d003l446" n="446">Notescet peregre externis novus advena terris.</l>
                <l xml:id="d003l447" n="447">Quin etiam ingenioque valens et pectore plenus</l>
                <l xml:id="d003l448" n="448">Munera tractabit sollers; quibus inde peractis,</l>
                <l xml:id="d003l449" n="449">Ad maiora gradu properabit munia certo,</l>
                <l xml:id="d003l450" n="450">Certus amicitiis cognato et sanguine certus,</l>
                <l xml:id="d003l451" n="451">Ulciscensque hostem facile atque ex ordine felix.</l>
                <l xml:id="d003l452" n="452">At cui de medio squamosis culmine nantes</l>
                <l xml:id="d003l453" n="453">Alludent caudis, illum sua flumina noscent</l>
                <l xml:id="d003l454" n="454">Vicinaeque urbes pelago; censumque alienis</l>
                <l xml:id="d003l455" n="455">Qui paret ex opibus multa et patrimonia gaza,</l>
                <l xml:id="d003l456" n="456">Dives agri, dives pecoris, neque finibus unis</l>
                <l xml:id="d003l457" n="457">Qui serat, ut duplici forsan dominetur in aula</l>
                <l xml:id="d003l458" n="458">Imperitans, geminasque potens moderetur et urbes.</l>
                <l xml:id="d003l459" n="459">Ast hunc, pomicolae Hesperides si gurgite avito</l>
                <l xml:id="d003l460" n="460">Accipiant hudoque lavent simul aequore Pisces,</l>
                <l xml:id="d003l461" n="461">Externae noscent urbes peregrinaque tecta</l>
                <l xml:id="d003l462" n="462">Praestantem ingenio et facilem bene rebus agendis.</l>
                <l xml:id="d003l463" n="463">Quin etiam veneres et gratia magna sequetur,</l>
                <l xml:id="d003l464" n="464">Obsequio ut multi passim famulentur amico,</l>
                <l xml:id="d003l465" n="465">Nec vero non ille fuit accommodus actis,</l>
                <l xml:id="d003l466" n="466">Civibus aut notus, aut fido pectore clarus,</l>
                <l xml:id="d003l467" n="467">Aut cuius certae credantur munera curae,</l>
                <l xml:id="d003l468" n="468">Quem celeres imo Pisces tueantur olympo;</l>
                <l xml:id="d003l469" n="469">Nec non et thalamum aversans laesosque hymenaeos</l>
                <l xml:id="d003l470" n="470">Accuset, meritoque illi damnabitur uxor,</l>
                <l xml:id="d003l471" n="471">Ni felix placido faveat Saturnius astro,</l>
                <l xml:id="d003l472" n="472">Spondeat et gratos blanda cum coniuge mores.</l>
                <l xml:id="d003l473" n="473">Hoc igitur te, nate, iterumque iterumque monebo,</l>
                <l xml:id="d003l474" n="474">Observes semper signi qua parte tyrannus</l>
                <l xml:id="d003l475" n="475">Felixve infelixve suo circumvolet axe,</l>
                <l xml:id="d003l476" n="476">Stetne ruatne cadens, summo aut dominetur in orbe,</l>
                <l xml:id="d003l477" n="477">Et quo quisque modo iuvet adversetur et heros,</l>
                <l xml:id="d003l478" n="478">Hospite quo laribusne sit ipse acceptus amicis.</l>
                <l xml:id="d003l479" n="479">His etenim variant vires et fata locorum,</l>
                <l xml:id="d003l480" n="480">Certior aut certis perstat sententia dictis.</l>
                <l xml:id="d003l481" n="481">Atque haec te toto iubeo perquirere coelo,</l>
                <l xml:id="d003l482" n="482">Quidquid agas, quaecunque tibi sint fata canenda.</l>
                <l xml:id="d003l483" n="483">Hoc signo solisque viarum atque ambitus anni</l>
                <l xml:id="d003l484" n="484">Clauditur, idque suo testantur sidera nodo,</l>
                <l xml:id="d003l485" n="485">Fulgentis clipei in morem, quo colchica frontem</l>
                <l xml:id="d003l486" n="486">Exercet cornuque ferox insultat adunco</l>
                <l xml:id="d003l487" n="487">Bellua, et aurati surgunt in praelia villi.</l>
                <l xml:id="d003l488" n="488">Hoc quondam clipeo divum se astante corona</l>
                <l xml:id="d003l489" n="489">Quadrupedi Mars obiecit, quo percitus ille</l>
                <l xml:id="d003l490" n="490">Collegit sese in vires, mox terque quaterque</l>
                <l xml:id="d003l491" n="491">Insilit; sonuere aurae; tum fulgidus umbo</l>
                <l xml:id="d003l492" n="492">Evomit late flammam et lux ignea fulxit.</l>
                <l xml:id="d003l493" n="493">Octavo Mars excussus de verbere pallens</l>
                <l xml:id="d003l494" n="494">Incumbitque genu, et vix pectore sistit anhelo.</l>
                <l xml:id="d003l495" n="495">At quadrupes cedens seseque in vulnera firmans</l>
                <l xml:id="d003l496" n="496">Consistit, totoque oculos umbone pererrat.</l>
                <l xml:id="d003l497" n="497">Sullatus mox et saltu super aera ducto</l>
                <l xml:id="d003l498" n="498">Iniecit sese totum in clipeumque deumque,</l>
                <l xml:id="d003l499" n="499">Excutiturque genu deus atque, in terga reversus,</l>
                <l xml:id="d003l500" n="500">Labitur et superas plantis diverberat auras,</l>
                <l xml:id="d003l501" n="501">Prostratusque solo dolet, ac nova praelia damnat.</l>
                <l xml:id="d003l502" n="502">Riserunt superi, et plausum cava tecta dedere.</l>
                <l xml:id="d003l503" n="503">Mox clipeum illustrant astris, monumentaque laeto</l>
                <l xml:id="d003l504" n="504">Affigunt coelo aeternam testantia pugnam.</l>
                <l xml:id="d003l505" n="505">Talibus atque aliis nitet intertexta figuris</l>
                <l xml:id="d003l506" n="506">Zona Iovis, Zona aurato circumlita textu,</l>
                <l xml:id="d003l507" n="507">Fataque fortunamque suis quae temperat astris.</l>
                <l xml:id="d003l508" n="508">Nunc agite o, faciles mecum quae rura Napaeae</l>
                <l xml:id="d003l509" n="509">Incolitis, quae frondosis in collibus hortos</l>
                <l xml:id="d003l510" n="510">Asseritis colitisque vagos per devia fontes,</l>
                <l xml:id="d003l511" n="511">Nunc agite o, raram insigni de flore coronam</l>
                <l xml:id="d003l512" n="512">Texamus, myrtoque novos iungamus honores,</l>
                <l xml:id="d003l513" n="513">Quo tumulum et magni veneremur templa Maronis.</l>
                <l xml:id="d003l514" n="514">Sparge rosam, largaque manu fundamus odores,</l>
                <l xml:id="d003l515" n="515">Placemusque viri manes umbramque silentem.</l>
                <l xml:id="d003l516" n="516">Salvete, o cineres sacri, longumque sub urna</l>
                <l xml:id="d003l517" n="517">Ver spiret tepidaeque hiemes et mollior aestas,</l>
                <l xml:id="d003l518" n="518">Increscant tumulo lauri ac bene consita myrtus,</l>
                <l xml:id="d003l519" n="519">Sponte sua maris et rores nova mella ministrent,</l>
                <l xml:id="d003l520" n="520">Et nymphae arguta carmen modulentur avena.</l>
                <l xml:id="d003l521" n="521">Vos, manes, mihi felices et adeste vocanti,</l>
                <l xml:id="d003l522" n="522">Et mihi quod reliquum coeli quove orbe vagandum</l>
                <l xml:id="d003l523" n="523">Pandite, fatorumque vias et oporta monete,</l>
                <l xml:id="d003l524" n="524">Ac toto rerum seriem deducite coelo:</l>
                <l xml:id="d003l525" n="525">Semper flore novo, semper venerabimur aris.</l>
                <l xml:id="d003l526" n="526">Audivit pater et tota se sustulit urna,</l>
                <l xml:id="d003l527" n="527">Et mihi certa suo fulxerunt sidera mundo,</l>
                <l xml:id="d003l528" n="528">Quaque Arctos riget et qua se tegit humidus Auster.</l>
                <l xml:id="d003l529" n="529">Ergo age, care puer, roseo primum aspice ab ortu:</l>
                <l xml:id="d003l530" n="530">Nox favet, oceanoque suo vaga sidera surgunt,</l>
                <l xml:id="d003l531" n="531">Exertatque Aries caput et, fera cornua quassans,</l>
                <l xml:id="d003l532" n="532">Incipit in gelidos sese obiectare Triones.</l>
                <l xml:id="d003l533" n="533">Illinc aurata nitet olim texta figura</l>
                <l xml:id="d003l534" n="534">Navis, et ipsa suo spumescunt coerula fluctu;</l>
                <l xml:id="d003l535" n="535">Aurea materies et clavo nexilis aureo.</l>
                <l xml:id="d003l536" n="536">Ipsa quidem memor avectae de Colchide pellis</l>
                <l xml:id="d003l537" n="537">Quadrupedem observat, versaque in vellera puppi,</l>
                <l xml:id="d003l538" n="538">Prora latet, maloque suis spectabilis astris</l>
                <l xml:id="d003l539" n="539">Prospectat ditem felici vellere lanam.</l>
                <l xml:id="d003l540" n="540">Quam coelo pater impositam regnare per undas</l>
                <l xml:id="d003l541" n="541">Iussit, et esse polo voluit, quo nostra moveret</l>
                <l xml:id="d003l542" n="542">Pectora sulcandoque mari remisque agitandis,</l>
                <l xml:id="d003l543" n="543">Mercibus et peregre per litora curva petendis.</l>
                <l xml:id="d003l544" n="544">Ergo cui primo Navis sese obtulit ortu</l>
                <l xml:id="d003l545" n="545">In lucem venienti, hunc aequora salsa magistrum</l>
                <l xml:id="d003l546" n="546">Agnoscent. Reget ipse manu clavumque tenebit,</l>
                <l xml:id="d003l547" n="547">Typhin et insana referet speculator in unda.</l>
                <l xml:id="d003l548" n="548">Ipse gubernator sic se Palinurus agebat</l>
                <l xml:id="d003l549" n="549">Explorans ventos, atque auribus aera captans;</l>
                <l xml:id="d003l550" n="550">Talis et a Capreis villoso intectus amictu</l>
                <l xml:id="d003l551" n="551">Vela dat, obliquatque sinus, et colligit Euros.</l>
                <l xml:id="d003l552" n="552">Ast ubi se oceano immersat, si frigida cani</l>
                <l xml:id="d003l553" n="553">Stella senis radios impegit forte nocentis,</l>
                <l xml:id="d003l554" n="554">Illos Euboicae cautes dirusque Caphareus</l>
                <l xml:id="d003l555" n="555">Exspectant, illos nigrantibus acta procellis</l>
                <l xml:id="d003l556" n="556">Haurit hiems latus aut scopulo diffringit acuto.</l>
                <l xml:id="d003l557" n="557">Hoc te, nate, docens iterumque iterumque monebo:</l>
                <l xml:id="d003l558" n="558">Vita tibi motusque animi quaerendus ab ortu,</l>
                <l xml:id="d003l559" n="559">Unde etiam toto lux ipsa effunditur orbe;</l>
                <l xml:id="d003l560" n="560">Surgit ab occasu mors importuna maligno,</l>
                <l xml:id="d003l561" n="561">Qua tenebrae, qua nox nigrantibus advolat alis.</l>
                <l xml:id="d003l562" n="562">Ergo animum quod constituit, quod continet artus</l>
                <l xml:id="d003l563" n="563">Sidus ab exortu, mutato foedere rursum</l>
                <l xml:id="d003l564" n="564">Perdit, ab occiduo si telum emiserit orbe.</l>
                <l xml:id="d003l565" n="565">Insequitur post Orion, quem rettulit astris</l>
                <l xml:id="d003l566" n="566">Venandi studium atque actarum in tela ferarum.</l>
                <l xml:id="d003l567" n="567">Ipse ensem auratum incinctus venabula gestat,</l>
                <l xml:id="d003l568" n="568">Sollicitusque animi mentem dubiusque fatigat,</l>
                <l xml:id="d003l569" n="569">Et parat in saltus iam iam se inferre repostos,</l>
                <l xml:id="d003l570" n="570">Genuaque brachiaque exertans et pectore anhelus.</l>
                <l xml:id="d003l571" n="571">Unde et quem primo nascentem aspexit heoo,</l>
                <l xml:id="d003l572" n="572">Ille pedum cursu insignisque et corporis ipsa</l>
                <l xml:id="d003l573" n="573">Mobilitate vigens, habiles se exercet in artus,</l>
                <l xml:id="d003l574" n="574">Ille animi dubius et mentis percitus oestro</l>
                <l xml:id="d003l575" n="575">Turbatis agitur stimulis, vexatque flagello</l>
                <l xml:id="d003l576" n="576">Cura recens, mutatque locos inceptaque, et aeger</l>
                <l xml:id="d003l577" n="577">Principis ipse aulas et limina nota frequentat,</l>
                <l xml:id="d003l578" n="578">Discursatque foro, et populos rumoribus implet.</l>
                <l xml:id="d003l579" n="579">Pronus ab oceano vitreisque Atlantis ab undis</l>
                <l xml:id="d003l580" n="580">Exercet mentem curis, versatque agitando</l>
                <l xml:id="d003l581" n="581">Huc illuc, trepidos revocans in corda tumultus.</l>
                <l xml:id="d003l582" n="582">Munera quin etiam populi dum tractat, et absens</l>
                <l xml:id="d003l583" n="583">Orator peragit magni mandata senatus,</l>
                <l xml:id="d003l584" n="584">Infelix procul a patria carisque propinquis</l>
                <l xml:id="d003l585" n="585">Decumbet moriens. Tamen haec solatia secum</l>
                <l xml:id="d003l586" n="586">Haud ingrata feret, parvaque relatus in urna</l>
                <l xml:id="d003l587" n="587">Condetur populi lacrimis, positusque sepulcro</l>
                <l xml:id="d003l588" n="588">Ornatur titulis, nomenque refertur in actis.</l>
                <l xml:id="d003l589" n="589">Ante rogum flet moesta parens confecta senecta,</l>
                <l xml:id="d003l590" n="590">Iniicit et canos tonso de vertice crines.</l>
                <l xml:id="d003l591" n="591">At coniux contusa genas, discissa capillum,</l>
                <l xml:id="d003l592" n="592">Infelix coniux coelum et crudelia damnat</l>
                <l xml:id="d003l593" n="593">Sidera, seque rogos super iniectura iugales</l>
                <l xml:id="d003l594" n="594">Labitur exanimis; vix fessi a morte parentes,</l>
                <l xml:id="d003l595" n="595">Aut revocant gemini, qui flent circum hubera, nati.</l>
                <l xml:id="d003l596" n="596">Hinc fervens Auriga vago sese exerit axe,</l>
                <l xml:id="d003l597" n="597">Nec sine re nomen traxit. Si fabula coelum</l>
                <l xml:id="d003l598" n="598">Ornavit, tamen ipsa usum commenta sequuntur.</l>
                <l xml:id="d003l599" n="599">Huic currus, huic arma placent, iunctique iugales,</l>
                <l xml:id="d003l600" n="600">Quis Alphea secus labatur flumina victor.</l>
                <l xml:id="d003l601" n="601">Qualis Erichtonius currus et quatuor ausus</l>
                <l xml:id="d003l602" n="602">Iungere equos, rapidisque rotis insistere victor,</l>
                <l xml:id="d003l603" n="603">Qualis et Automedon currus moderatur Achilli,</l>
                <l xml:id="d003l604" n="604">Quique etiam mediis domitor trux audet in arvis</l>
                <l xml:id="d003l605" n="605">Sistere equum et gravibus cervicem honerare capistris,</l>
                <l xml:id="d003l606" n="606">Cogere mox domitum et strictis agitare lupatis,</l>
                <l xml:id="d003l607" n="607">Nunc curvo obliquans gyro, nunc verbere torto</l>
                <l xml:id="d003l608" n="608">Impellens secat ille auras, atque aera campo</l>
                <l xml:id="d003l609" n="609">Pervolitans. Dorso interea desultor equino</l>
                <l xml:id="d003l610" n="610">Adstratus torquet celerem post terga sagittam,</l>
                <l xml:id="d003l611" n="611">Mox hastam terrae acclivis levat et iacit; inde</l>
                <l xml:id="d003l612" n="612">Desilit alterius dorso levis, alteriusque</l>
                <l xml:id="d003l613" n="613">Pressat equi costas et latos perforat armos;</l>
                <l xml:id="d003l614" n="614">Nunc humilis, nunc elato se pectore tollens,</l>
                <l xml:id="d003l615" n="615">Nunc cervice super, duplici modo tergore fusus</l>
                <l xml:id="d003l616" n="616">Huc illuc agitat cursum, et ciet agmina dextra.</l>
                <l xml:id="d003l617" n="617">At cum praecipiti occasu rapidisque sub undis</l>
                <l xml:id="d003l618" n="618">Mergitur, incanamque videt per marmora Tethyn,</l>
                <l xml:id="d003l619" n="619">Infelix tunc exitium meditatur, et axe</l>
                <l xml:id="d003l620" n="620">Excusso rapit avulsos de corpore truncos;</l>
                <l xml:id="d003l621" n="621">Ac circum iliacos lacerum trahit Hectora muros,</l>
                <l xml:id="d003l622" n="622">Aut parat immani fatum crudele ruina</l>
                <l xml:id="d003l623" n="623">Fulminis aerii, Capaneus ut turribus altis</l>
                <l xml:id="d003l624" n="624">Igne Iovis ruit atque ustus descendit ad umbras;</l>
                <l xml:id="d003l625" n="625">Infami nunc supplicio suspendit, et arctis</l>
                <l xml:id="d003l626" n="626">Faucibus elisos agitanti ventilat aura,</l>
                <l xml:id="d003l627" n="627">Coniugis ut laqueo infelix sub nocte pependit</l>
                <l xml:id="d003l628" n="628">Andreas, quanquam italicis rex magnus in oris.</l>
                <l xml:id="d003l629" n="629">Haec et deteriora ferox Auriga minatur,</l>
                <l xml:id="d003l630" n="630">Cum male felici occumbens radiatur ab astro.</l>
                <l xml:id="d003l631" n="631">Hac etiam de parte astris fulgentibus Hedi</l>
                <l xml:id="d003l632" n="632">Attollunt caput et coelo spatiantur aperto;</l>
                <l xml:id="d003l633" n="633">Tum mollis agitant lusus, fusique per haerbas</l>
                <l xml:id="d003l634" n="634">Insultant soliis, ac trova fronte minaces</l>
                <l xml:id="d003l635" n="635">Praetentant pugnas: tamen illis mollia cordi,</l>
                <l xml:id="d003l636" n="636">Imbellesque agitat tantum lascivia sensus.</l>
                <l xml:id="d003l637" n="637">Promittunt igitur duros a fronte Catones</l>
                <l xml:id="d003l638" n="638">Nascentes Hedi; turpis sed inertia mentem</l>
                <l xml:id="d003l639" n="639">Occupat et molles languent in pectore curae.</l>
                <l xml:id="d003l640" n="640">Triste supercilium, molli sed degener umbra</l>
                <l xml:id="d003l641" n="641">Est animus luxu languens et deside somno,</l>
                <l xml:id="d003l642" n="642">Frons ficta, obsceni mores petulansque libido,</l>
                <l xml:id="d003l643" n="643">Armorum et deses fuga nobiliumque laborum.</l>
                <l xml:id="d003l644" n="644">Hinc mortem sibi consciscunt, infamis et umbra</l>
                <l xml:id="d003l645" n="645">Errat lethaeos non trasmittenda per amnes;</l>
                <l xml:id="d003l646" n="646">Sic errant miseri manes atque umbra Neronis,</l>
                <l xml:id="d003l647" n="647">Sic Otho, quique in se ferrum strinxere nefandum,</l>
                <l xml:id="d003l648" n="648">Et mille errabunt annos sua corpora circum.</l>
                <l xml:id="d003l649" n="649">Nec vero non argutis in vallibus Hedos</l>
                <l xml:id="d003l650" n="650">Fistula delectat vacui pastoris in umbra.</l>
                <l xml:id="d003l651" n="651">Agrestem hinc tenui musam meditatur avena</l>
                <l xml:id="d003l652" n="652">Formosam resonare docens Amaryllida silvas</l>
                <l xml:id="d003l653" n="653">Tityrus, et siquem olenio de sidere fratres</l>
                <l xml:id="d003l654" n="654">Nascentem blando calami dignantur honore.</l>
                <l xml:id="d003l655" n="655">Ut quondam tereti Damon innixus olivae</l>
                <l xml:id="d003l656" n="656">Coniugis indigno queritur deceptus amore,</l>
                <l xml:id="d003l657" n="657">Quosque refert siculus felici carmine pastor</l>
                <l xml:id="d003l658" n="658">Mulcentis cantu pecudes et arundine silvas,</l>
                <l xml:id="d003l659" n="659">Dum stupet et subitis caput exerit Aetna favillis.</l>
                <l xml:id="d003l660" n="660">His, cantu commota imoque Arethusa profundo</l>
                <l xml:id="d003l661" n="661">Emergens hudaque comam circumdata ab alga,</l>
                <l xml:id="d003l662" n="662">Intexitque apio sertum ac viridante cypero.</l>
                <l xml:id="d003l663" n="663">Ast aliis malesanus amor nova crimina suasit,</l>
                <l xml:id="d003l664" n="664">Iussit et e proprio dextram foedare cruore.</l>
                <l xml:id="d003l665" n="665">Substrinxit laqueo collum atque ad limen amatae</l>
                <l xml:id="d003l666" n="666">Iphis Anaxaretes immania fata peregit,</l>
                <l xml:id="d003l667" n="667">Ac misera ante diem zona crudeliter usa</l>
                <l xml:id="d003l668" n="668">Phyllis ab intonso pendet rhodopeia trunco:</l>
                <l xml:id="d003l669" n="669">Tantum mollicies Hedorum et sidera possunt</l>
                <l xml:id="d003l670" n="670">In scelus. At positi oceano atque cadentibus astris,</l>
                <l xml:id="d003l671" n="671">Saturnus si forte minax aspexerit, ipso</l>
                <l xml:id="d003l672" n="672">Infelix infans partu morietur, ut aegram</l>
                <l xml:id="d003l673" n="673">Vix ope nixa sua servet Lucina parentem.</l>
                <l xml:id="d003l674" n="674">Caedetur miser ante aras, et victima cultrum</l>
                <l xml:id="d003l675" n="675">Imbuet, et fuso placabit sanguine divos,</l>
                <l xml:id="d003l676" n="676">Si Mars forte suum praesens vibraverit ensem,</l>
                <l xml:id="d003l677" n="677">Nec Iovis aut Veneris felix eat obvius ignis.</l>
                <l xml:id="d003l678" n="678">Mox Hyadum chorus heois emerget ab undis,</l>
                <l xml:id="d003l679" n="679">Fratris Hyae quas perpetuus dolor indidit astris;</l>
                <l xml:id="d003l680" n="680">Unde illis nisi triste nihil; non corda quietem,</l>
                <l xml:id="d003l681" n="681">Non animi faciles somnos, non membra soporem</l>
                <l xml:id="d003l682" n="682">Accipiunt, et cura novos parat usque abores,</l>
                <l xml:id="d003l683" n="683">Quis chorus hic ipso nascentibus astitit ortu.</l>
                <l xml:id="d003l684" n="684">Hos tumidos populi favor et plaudentia rostra</l>
                <l xml:id="d003l685" n="685">Sollicitant. Serere arma inter plebemque patresque</l>
                <l xml:id="d003l686" n="686">Est amor, et positos rursum instaurare tumultus,</l>
                <l xml:id="d003l687" n="687">Civilesque manus armare et stringere ferrum:</l>
                <l xml:id="d003l688" n="688">Tantum seditio placet, atque haec pascit haventes.</l>
                <l xml:id="d003l689" n="689">Quid Gracchos tibi commemorem aut civilia bella?</l>
                <l xml:id="d003l690" n="690">Non derit populo luctus, forave ipsa quiescent</l>
                <l xml:id="d003l691" n="691">Turbinibus, quotiens urbis moderentur habenas,</l>
                <l xml:id="d003l692" n="692">Quos Hyades passo moestae videre capillo</l>
                <l xml:id="d003l693" n="693">Nascentes. Ipsae oceano capita alta ferentes</l>
                <l xml:id="d003l694" n="694">Dantque locum Tauro, vicinaque tempora miscent.</l>
                <l xml:id="d003l695" n="695">Inde gregis felix studium, atque armenta sequuntur</l>
                <l xml:id="d003l696" n="696">Errantes; laetus canit ad mulctralia pastor.</l>
                <l xml:id="d003l697" n="697">Illos exitium infelix violentaque fata</l>
                <l xml:id="d003l698" n="698">Expectant: raptos artus, laniataque membra,</l>
                <l xml:id="d003l699" n="699">Avulsumque caput cervici, humerosque, manusque,</l>
                <l xml:id="d003l700" n="700">Brachiaque, excisosque pedes in frustra, foemurque,</l>
                <l xml:id="d003l701" n="701">Cordaque, visceraque, atque ipsis cum pectora costis</l>
                <l xml:id="d003l702" n="702">Differt armato plebes excita tumultu,</l>
                <l xml:id="d003l703" n="703">Ut nulla miseri manes claudantur in urna,</l>
                <l xml:id="d003l704" n="704">Nec certum volitet circum levis umbra sepulcrum;</l>
                <l xml:id="d003l705" n="705">Cum tristes amne hesperio lavere sorores,</l>
                <l xml:id="d003l706" n="706">Diffusasque comas sitienti et gutture collum</l>
                <l xml:id="d003l707" n="707">Immersere undis, quis aut mavortius heros</l>
                <l xml:id="d003l708" n="708">Innatet, aut nigri inficiat cum tabe veneni</l>
                <l xml:id="d003l709" n="709">Saturnus liventi oculo, liventibus urnis.</l>
                <l xml:id="d003l710" n="710">Post hinc et pecus olenium et Iovis inclyta nutrix</l>
                <l xml:id="d003l711" n="711">Ipsa suos offert radios, nec longius Hedos</l>
                <l xml:id="d003l712" n="712">Insultare solo patitur sine matre vagantis;</l>
                <l xml:id="d003l713" n="713">Sollicitae natorum amor ac nova cura recursat,</l>
                <l xml:id="d003l714" n="714">Tum metus, et quae sunt timidae praesagia matri.</l>
                <l xml:id="d003l715" n="715">Hinc ingens formido et consternantia longe</l>
                <l xml:id="d003l716" n="716">Consilia incursansque tremor per membra, per artus</l>
                <l xml:id="d003l717" n="717">Occupat, et levibus mens ipsa exterrita causis</l>
                <l xml:id="d003l718" n="718">Diffingitque, auditque gravis instare tumultus,</l>
                <l xml:id="d003l719" n="719">Scitaturque novas res et sectatur easdem,</l>
                <l xml:id="d003l720" n="720">Quem tenera oleniae lactarint hubera Caprae.</l>
                <l xml:id="d003l721" n="721">Ast obiens et cum hesperio se gurgite tingit,</l>
                <l xml:id="d003l722" n="722">Rustica nascenti dat praedia (rura capellae</l>
                <l xml:id="d003l723" n="723">Nanque colunt), dat opes atque ipso in litore partas</l>
                <l xml:id="d003l724" n="724">Naufragiis, procul aut ripis fluvialibus actas.</l>
                <l xml:id="d003l725" n="725">Illa colit ripas, gaudent et flumina ripis,</l>
                <l xml:id="d003l726" n="726">Relligio sed spreta deum violataque templa</l>
                <l xml:id="d003l727" n="727">Infamant aris pollutaque dextera sacris.</l>
                <l xml:id="d003l728" n="728">Hos Aries secum socios ad munera quondam</l>
                <l xml:id="d003l729" n="729">Naturae ducebat, et una ad signa vocabat,</l>
                <l xml:id="d003l730" n="730">Una etiam egressi castris in bella ruebant.</l>
                <l xml:id="d003l731" n="731">Post vero coeli ratio flexusque viarum</l>
                <l xml:id="d003l732" n="732">Mutati, variant ortus spatiumque locorum</l>
                <l xml:id="d003l733" n="733">A dextra levaque, nec uno sidera tractu</l>
                <l xml:id="d003l734" n="734">Vertuntur, semperque aliquid mutatur in annis.</l>
                <l xml:id="d003l735" n="735">Incerti fines, certus sed volvitur ordo;</l>
                <l xml:id="d003l736" n="736">Sic variant et fata, manet vis lubrica fati.</l>
                <l xml:id="d003l737" n="737">Hinc nunc Tyndaridis comes additus aequore tollit</l>
                <l xml:id="d003l738" n="738">Sidereas Auriga rotas, quatit aureus ensem</l>
                <l xml:id="d003l739" n="739">Orion, praefertque Iovi stellantia nutrix</l>
                <l xml:id="d003l740" n="740">Hubera, et olenios carissima pignora fratres;</l>
                <l xml:id="d003l741" n="741">Quin et carpathio monstro levis adnatat Argo,</l>
                <l xml:id="d003l742" n="742">Suspiratque petitam Euris atque aequore praedam</l>
                <l xml:id="d003l743" n="743">Phasiaci senis, horrescitque incendia late,</l>
                <l xml:id="d003l744" n="744">Quae Leo deque iubis ferus et de pectore fundit.</l>
                <l xml:id="d003l745" n="745">Iamque oculis nova lux offert se, nate, videndam.</l>
                <l xml:id="d003l746" n="746">Fallor, an illa parens magni cyllenia partus,</l>
                <l xml:id="d003l747" n="747">Nunc sidus, circumque aliae ex Atlante sorores</l>
                <l xml:id="d003l748" n="748">Pleioneque micant, quas et praestantia formae</l>
                <l xml:id="d003l749" n="749">Et divorum amor et clari decora alta parentis</l>
                <l xml:id="d003l750" n="750">Nobilitant coelo, referuntque in crinibus aurum</l>
                <l xml:id="d003l751" n="751">Miratae viridi quondam splendescere ramo;</l>
                <l xml:id="d003l752" n="752">Oblectant et adhuc artes, studiumque colendi</l>
                <l xml:id="d003l753" n="753">Oris et antiqui revocantur pectore sensus,</l>
                <l xml:id="d003l754" n="754">Et curae molles, et gratae pocula mensae,</l>
                <l xml:id="d003l755" n="755">Luxusque, illecebraeque, et olentia tempora sertis?</l>
                <l xml:id="d003l756" n="756">Hos natis mores referunt, quibus aurea crinem</l>
                <l xml:id="d003l757" n="757">Fibula subnectit, roseo quibus enitet ore</l>
                <l xml:id="d003l758" n="758">Purpura quaesitusque decor, similisque puellae</l>
                <l xml:id="d003l759" n="759">Cultus, et assyriam redolent lita pectora myrram.</l>
                <l xml:id="d003l760" n="760">Nirea sic perhibent, et amatum a vate Batillum</l>
                <l xml:id="d003l761" n="761">Pictum oculis fusumque coma reseumque labellis.</l>
                <l xml:id="d003l762" n="762">Vina placent hilaresque ioci et petulantia linguae,</l>
                <l xml:id="d003l763" n="763">Mordacesque sales, intinctaque verba veneno</l>
                <l xml:id="d003l764" n="764">Semper amant, et cura novos exsuscitat ignes,</l>
                <l xml:id="d003l765" n="765">Ac domito regnat victrix in corde libido,</l>
                <l xml:id="d003l766" n="766">Nec minus ambitio tenet et certamen honorum.</l>
                <l xml:id="d003l767" n="767">Poeniteat generis tamen et se Caenea malint,</l>
                <l xml:id="d003l768" n="768">Aut in foemineam penitus transire figuram.</l>
                <l xml:id="d003l769" n="769">Haec loca custodesque atlantidas arboris auri</l>
                <l xml:id="d003l770" n="770">Luna colit; memor et fulvis pendentia ramis</l>
                <l xml:id="d003l771" n="771">Fulgerent quae poma, quibusque e frondibus ardens</l>
                <l xml:id="d003l772" n="772">Bractea perstreperet roseasque incenderet auras,</l>
                <l xml:id="d003l773" n="773">Exoritur quotiens niveas complexa sorores,</l>
                <l xml:id="d003l774" n="774">Illustris reddit natos, magnosque favore</l>
                <l xml:id="d003l775" n="775">Nobilitat. Cui si felicibus incola montis</l>
                <l xml:id="d003l776" n="776">Tarpeii ac iuga summa tenens creteidos Idae</l>
                <l xml:id="d003l777" n="777">Ignibus astiterit, mavortia signa secuti</l>
                <l xml:id="d003l778" n="778">Implebunt validas numeroso milite turmas,</l>
                <l xml:id="d003l779" n="779">Multaque felici committent praelia dextra</l>
                <l xml:id="d003l780" n="780">Ductores auro insignes ostroque decori.</l>
                <l xml:id="d003l781" n="781">Multa mari quoque bella gerent, ac caede rubentem</l>
                <l xml:id="d003l782" n="782">Nerea spumantisque videbunt sanguine fluctus,</l>
                <l xml:id="d003l783" n="783">Armaque, remigiumque, agitataque transtra per undas,</l>
                <l xml:id="d003l784" n="784">Litoreque impositis statuent monumenta trophaeis.</l>
                <l xml:id="d003l785" n="785">Felices, si non irato principe tandem</l>
                <l xml:id="d003l786" n="786">Accipiant iugulo gladium aut cervice securim,</l>
                <l xml:id="d003l787" n="787">Umbraque lethaeos fleat indignata per amnis</l>
                <l xml:id="d003l788" n="788">Deseruisse solo lacerum et sine nomine truncum.</l>
                <l xml:id="d003l789" n="789">Haec eadem exoriens densisque inserta choreis</l>
                <l xml:id="d003l790" n="790">Pleiadum si Saturni mala vulnera sensit,</l>
                <l xml:id="d003l791" n="791">Ipsa quidem luce exausta ac vix cornibus extans</l>
                <l xml:id="d003l792" n="792">(Heu sortem miseram et non superabile fatum),</l>
                <l xml:id="d003l793" n="793">Capti oculis lucem in tenebris sine lumine ducent,</l>
                <l xml:id="d003l794" n="794">Ut Thamyrae invideant. Etenim solatia victo</l>
                <l xml:id="d003l795" n="795">Pierides; quodque et vinci fuit usque decorum</l>
                <l xml:id="d003l796" n="796">Pastorem a Musis, tamen illi fistula collo</l>
                <l xml:id="d003l797" n="797">Semper adest, Thamyramque greges, Thamyramque sequuntur</l>
                <l xml:id="d003l798" n="798">Pastores, Thamyram silvae collesque resultant,</l>
                <l xml:id="d003l799" n="799">Et, sine qua nullum carmen sonat, Anthida reddunt;</l>
                <l xml:id="d003l800" n="800">Anthida, qua non Idaeo sub vertice ad umbram</l>
                <l xml:id="d003l801" n="801">Texuit aut calathos aut serta decentius ulla,</l>
                <l xml:id="d003l802" n="802">Sive aris, sive haec cupido variaret amanti.</l>
                <l xml:id="d003l803" n="803">Siquis in occasu tristes coeloque cadenti</l>
                <l xml:id="d003l804" n="804">Pleiades videat, violataque poma querentis</l>
                <l xml:id="d003l805" n="805">Alcidae clava et spoliatos frugibus hortos,</l>
                <l xml:id="d003l806" n="806">Infestetque malum sidus, radiique nocentes</l>
                <l xml:id="d003l807" n="807">Percutiant, ille ioniumve navita pontum,</l>
                <l xml:id="d003l808" n="808">Aegeumve secet, Tyrrheno aut lintea pandat;</l>
                <l xml:id="d003l809" n="809">Non ille Eridano velum Tiberique per aestum</l>
                <l xml:id="d003l810" n="810">Explicet, aut fluvios remo petat impiger altos,</l>
                <l xml:id="d003l811" n="811">Ne latus affligat scopulo, victusque procellis</l>
                <l xml:id="d003l812" n="812">Naufraget et sparsa moriens tumuletur ab alga.</l>
                <l xml:id="d003l813" n="813">Sin felix simul infelixque aspexerit astrum,</l>
                <l xml:id="d003l814" n="814">Ille inter cyathos positus pateramque coronans</l>
                <l xml:id="d003l815" n="815">Decumbet leni somno vinoque sepultus,</l>
                <l xml:id="d003l816" n="816">Purpureove toro recubans et virginis arcto</l>
                <l xml:id="d003l817" n="817">Fusus in amplexu dum mollia gaudia carpit,</l>
                <l xml:id="d003l818" n="818">Et venus ex imis stillat resoluta medullis,</l>
                <l xml:id="d003l819" n="819">Illius in roseis linquet sua fata labellis:</l>
                <l xml:id="d003l820" n="820">Et mors ipsa quidem placidae cognata quieti.</l>
                <l xml:id="d003l821" n="821">Nec vero non et coelo sata semina cernes</l>
                <l xml:id="d003l822" n="822">Picturae variantis opusque, quod extulit olim</l>
                <l xml:id="d003l823" n="823">Praxiteles tabulisque suis insignis Apelles,</l>
                <l xml:id="d003l824" n="824">Restituitque nova nuper quod Ioctius arte,</l>
                <l xml:id="d003l825" n="825">Ioctius illustrans Arnum florentiaque arva.</l>
                <l xml:id="d003l826" n="826">Nam cui nascenti sese exerit Ungula Tauri</l>
                <l xml:id="d003l827" n="827">Purpureo ex oriente, et candida fulxerit illi</l>
                <l xml:id="d003l828" n="828">Cynthia, tarpeiusque pater facilisque Dione</l>
                <l xml:id="d003l829" n="829">Addiderint socium coniuncta mente favorem,</l>
                <l xml:id="d003l830" n="830">Hic Venerem nudam ac madidantem rore capillos</l>
                <l xml:id="d003l831" n="831">Exprimet, et veros facibus succenderit ignes;</l>
                <l xml:id="d003l832" n="832">Hic Thetidem fluctus scindentem aurasque cientem</l>
                <l xml:id="d003l833" n="833">Crinibus, et nunc subductis ex aequore mammis</l>
                <l xml:id="d003l834" n="834">Extantem et sparsis rorantem pectora guttis,</l>
                <l xml:id="d003l835" n="835">Nunc mento tenus intectam referentibus undis</l>
                <l xml:id="d003l836" n="836">Candorem et vitreo fluitantia membra sub amne</l>
                <l xml:id="d003l837" n="837">Pinxerit, ut vivi spirent in imagine sensus,</l>
                <l xml:id="d003l838" n="838">Atque oculos vanae trahat ad spectacula formae:</l>
                <l xml:id="d003l839" n="839">Tantum arte, tantum ingenio digitisque valebit.</l>
                <l xml:id="d003l840" n="840">At quando hostiles radios de parte nocenti</l>
                <l xml:id="d003l841" n="841">Utraque stella nocens iaculabitur, omnis et inde</l>
                <l xml:id="d003l842" n="842">Concessit favor, hic media gladiator arena</l>
                <l xml:id="d003l843" n="843">Ad pugnam sese instituet felicibus armis,</l>
                <l xml:id="d003l844" n="844">Victricesque manus gladio pugnator et hasta</l>
                <l xml:id="d003l845" n="845">Cladibus in mediis alte exeret, applausuque</l>
                <l xml:id="d003l846" n="846">Spectantis populi victor cava lumina condet,</l>
                <l xml:id="d003l847" n="847">Et, populo plaudente, nigras descendet ad umbras</l>
                <l xml:id="d003l848" n="848">Fulmineus; trepidi fugient denso agmine manes</l>
                <l xml:id="d003l849" n="849">Armatum et stricta minitantem vulnera dextra.</l>
                <l xml:id="d003l850" n="850">Haec tibi Pleiades praestent cavaque Ungula Tauri.</l>
                <l xml:id="d003l851" n="851">Hinc Lepus attollens levibus vestigia plantis</l>
                <l xml:id="d003l852" n="852">Tyndaridas sequitur, celeratque per aethera cursum.</l>
                <l xml:id="d003l853" n="853">Quo surgente novas veniens in luminis oras,</l>
                <l xml:id="d003l854" n="854">Ille pedum cursu insignis certaverit auris</l>
                <l xml:id="d003l855" n="855">Praevertens ventos, qualis privernia virgo,</l>
                <l xml:id="d003l856" n="856">Quippe vel intactae segetis per summa volarit</l>
                <l xml:id="d003l857" n="857">Culmina, nec teneras plantis curvarit aristas.</l>
                <l xml:id="d003l858" n="858">Hic stadio sese exercens, ubi martius ardor</l>
                <l xml:id="d003l859" n="859">Affulxit, vocet ipse pedum in certamine currus</l>
                <l xml:id="d003l860" n="860">Oenomai, volucremque vocet Caeneidos axem,</l>
                <l xml:id="d003l861" n="861">Et pretium victor referet, plaudente theatro,</l>
                <l xml:id="d003l862" n="862">Nobilis et disco, et totos quoque flexilis artus,</l>
                <l xml:id="d003l863" n="863">Atque brevi facilis gyro concludere corpus;</l>
                <l xml:id="d003l864" n="864">At, cum se socium addiderit cyllenius heros,</l>
                <l xml:id="d003l865" n="865">Perstringet ludens oculos, ut certa videnti</l>
                <l xml:id="d003l866" n="866">Iam fiant incerta; modo quod dextra gerebat,</l>
                <l xml:id="d003l867" n="867">Ostentet iam laeva, fuit paulo ante quod aurum,</l>
                <l xml:id="d003l868" n="868">Transeat in liquidum sub eodem corpore plumbum,</l>
                <l xml:id="d003l869" n="869">Stuppa vomat tardum fumum, quae poma rubebant,</l>
                <l xml:id="d003l870" n="870">Effluat et subitus nullo de vulnere sanguis,</l>
                <l xml:id="d003l871" n="871">In nihilumque abeat digitis quam strinxerat offam,</l>
                <l xml:id="d003l872" n="872">Et mirum ipse suo de gutture ventilet ignes,</l>
                <l xml:id="d003l873" n="873">Qua quondam deus ipse deum fur arte fefellit.</l>
                <l xml:id="d003l874" n="874">Ille pilam validis impellet viribus, ille</l>
                <l xml:id="d003l875" n="875">Folliculum excusso iaciat per inane lacerto,</l>
                <l xml:id="d003l876" n="876">Brachiaque assiduo quatiat sudantia ludo.</l>
                <l xml:id="d003l877" n="877">At quotiens Cytherea illum complexa fovebit,</l>
                <l xml:id="d003l878" n="878">Non derit tibi qui saltet per pulpita, quique</l>
                <l xml:id="d003l879" n="879">Mimum agat et molli teneat spectacula cantu,</l>
                <l xml:id="d003l880" n="880">Personam quamcunque volet simulare paratus.</l>
                <l xml:id="d003l881" n="881">Sin Arcas, quaeque ambrosiam de vertice fundit</l>
                <l xml:id="d003l882" n="882">Aspiciant, faveatque suo Saturnius astro,</l>
                <l xml:id="d003l883" n="883">Ille novas artis sollers tractabit, et ipso</l>
                <l xml:id="d003l884" n="884">Perficiet studio, ut mentem suus approbet usus.</l>
                <l xml:id="d003l885" n="885">At si liventis radios impegit iniqui</l>
                <l xml:id="d003l886" n="886">Stella senis fundatque atrum de sidere virus,</l>
                <l xml:id="d003l887" n="887">Infelix qui sponte sua patriamque larisque</l>
                <l xml:id="d003l888" n="888">Deserat, agnatumque solum cineresque parentum</l>
                <l xml:id="d003l889" n="889">Posthabeat, tantumque illi fuga grata, nec ulli</l>
                <l xml:id="d003l890" n="890">Insideant animo sensus aut cura suorum.</l>
                <l xml:id="d003l891" n="891">Pronus ubi Hesperiam petit et vagus aequora lambit,</l>
                <l xml:id="d003l892" n="892">Quanquam illi faveat felicibus ignibus aether,</l>
                <l xml:id="d003l893" n="893">Non nisi cum magno venient alimenta labore.</l>
                <l xml:id="d003l894" n="894">Quod si forte minax longe adversabitur astrum,</l>
                <l xml:id="d003l895" n="895">Divulsus rabidi mandetur dentibus ursi,</l>
                <l xml:id="d003l896" n="896">Aut attaeonio veniet mala praeda Melampo,</l>
                <l xml:id="d003l897" n="897">Aut catulos impasta trahens lea devoret artus.</l>
                <l xml:id="d003l898" n="898">Haec Leporem nam fata manent, hinc nomen et astro.</l>
                <l xml:id="d003l899" n="899">Nec vero leporem tantum capreasve fugaces,</l>
                <l xml:id="d003l900" n="900">Aut timidos agitent praeclusa indagine damas,</l>
                <l xml:id="d003l901" n="901">Quis Iugulae inspirent auras et amicus Orion,</l>
                <l xml:id="d003l902" n="902">Orion dextra iaculum ac venabula gestans,</l>
                <l xml:id="d003l903" n="903">Insignis balteo et longe radiantibus astris.</l>
                <l xml:id="d003l904" n="904">Quin ipsis in speluncis, in rupe cavata</l>
                <l xml:id="d003l905" n="905">Excipiant rursum impavidi, et venabula contra</l>
                <l xml:id="d003l906" n="906">Obiectent, densisque actum de saltibus aprum</l>
                <l xml:id="d003l907" n="907">Innixi expectent hastis (it calle silenti</l>
                <l xml:id="d003l908" n="908">Efferus ac fuso spumant virgulta veneno),</l>
                <l xml:id="d003l909" n="909">Nec vasto timeant aut comminus ire leoni.</l>
                <l xml:id="d003l910" n="910">Venatus iuvat audaces, agiturque iuventa</l>
                <l xml:id="d003l911" n="911">In silvis interque canes et retia, nec iam</l>
                <l xml:id="d003l912" n="912">Aut coniux placet, aut thalamis nox acta sub ipsis.</l>
                <l xml:id="d003l913" n="913">Hos animos magis atque magis mavortius heros</l>
                <l xml:id="d003l914" n="914">Accendet, rutilo si forte aspexit ab astro,</l>
                <l xml:id="d003l915" n="915">Annuat et placido facilis quoque Iupiter ore.</l>
                <l xml:id="d003l916" n="916">Haud etiam siqua hoc ipso sub sidere virgo</l>
                <l xml:id="d003l917" n="917">Lucem hausit, dubitet saevarum lustra ferarum</l>
                <l xml:id="d003l918" n="918">Aut ferro petere, aut saltus intrare repostos,</l>
                <l xml:id="d003l919" n="919">Ipsa horrens iaculo tyriisque ad terga sagittis.</l>
                <l xml:id="d003l920" n="920">Qualis in Aetolum campis meleagria virgo</l>
                <l xml:id="d003l921" n="921">Stravit aprum, primamque manu stringente sagittam</l>
                <l xml:id="d003l922" n="922">Intorquens ausa est spumanti occurrere monstro,</l>
                <l xml:id="d003l923" n="923">Mox laeta et spoliis famosa et caede superba;</l>
                <l xml:id="d003l924" n="924">Qualis et Aethiopum quondam sitientibus arvis</l>
                <l xml:id="d003l925" n="925">In fulvum regina gregem sese armat, et audet</l>
                <l xml:id="d003l926" n="926">Sola pedes sese irato obiectare leoni</l>
                <l xml:id="d003l927" n="927">Insignique arcu et duplici Zenobia telo.</l>
                <l xml:id="d003l928" n="928">Quin etiam monstra undisoni fluitantia ponti</l>
                <l xml:id="d003l929" n="929">Sollicitent, violare imi et penetralia Nerei</l>
                <l xml:id="d003l930" n="930">Haud timeant, dum ferratis per marmora contis</l>
                <l xml:id="d003l931" n="931">Discursant pelagoque trahunt humentia lina,</l>
                <l xml:id="d003l932" n="932">Aut alta scopuli e specula fixum aere tridentem</l>
                <l xml:id="d003l933" n="933">Expediunt, ferroque gregem et pecuaria Protei</l>
                <l xml:id="d003l934" n="934">Per costas, per terga forant. Fluit aequore foeda</l>
                <l xml:id="d003l935" n="935">Illuvies, imo trepidatur ab usque profundo:</l>
                <l xml:id="d003l936" n="936">Tantum adeo Iugularum ortus per tela cruoremque</l>
                <l xml:id="d003l937" n="937">In silvis, in speluncis et in aequore saevit,</l>
                <l xml:id="d003l938" n="938">Praesertim si falce senex radiarit ahena</l>
                <l xml:id="d003l939" n="939">Iratus pelago, iratus variantibus undis.</l>
                <l xml:id="d003l940" n="940">Atque aliquis post multa tamen discrimina, somno</l>
                <l xml:id="d003l941" n="941">Dum fruitur, capit et placidam per membra quietem,</l>
                <l xml:id="d003l942" n="942">Accipiet iugulo gladium, et delatus ad umbras,</l>
                <l xml:id="d003l943" n="943">Lethaeas umbras rigidum ac Minoa, negabit</l>
                <l xml:id="d003l944" n="944">Auctorem nosse, et certam deposcere poenam</l>
                <l xml:id="d003l945" n="945">Incertae necis. Hoc Martis ferus efficit ignis,</l>
                <l xml:id="d003l946" n="946">Siquando biiuges tenet ad praesepe ligatos,</l>
                <l xml:id="d003l947" n="947">Et Cancri fera trega premens Atlanta fatigat</l>
                <l xml:id="d003l948" n="948">Oceano approperans. Derit iugulator et omne</l>
                <l xml:id="d003l949" n="949">Telorum genus, ad manes tamen ille sopore</l>
                <l xml:id="d003l950" n="950">Devictus veniet; sopor illum ad funera ducet,</l>
                <l xml:id="d003l951" n="951">Condet in aeternam languentia lumina noctem,</l>
                <l xml:id="d003l952" n="952">Haec loca si pater idaeus, si cypria virgo</l>
                <l xml:id="d003l953" n="953">Insideant, cum coeruleos it Cancer in amnis.</l>
                <l xml:id="d003l954" n="954">Nanque soporiferam pariunt haec signa quietem,</l>
                <l xml:id="d003l955" n="955">Aeternoque premunt mortalia pectora somno.</l>
                <l xml:id="d003l956" n="956">At cui natali Procyon sese extulit ortu,</l>
                <l xml:id="d003l957" n="957">Ultima cum obversi curvant se brachia Cancri,</l>
                <l xml:id="d003l958" n="958">Non ipse umbrosos saltus indagine cinget,</l>
                <l xml:id="d003l959" n="959">Non canibus timidos aget arcta in retia damas,</l>
                <l xml:id="d003l960" n="960">Spicula sed latoque parat venabula ferro</l>
                <l xml:id="d003l961" n="961">Nodosasque plagas, pedibus quoque vincula nectit</l>
                <l xml:id="d003l962" n="962">Insidians, acremve dolet saevire Melampum,</l>
                <l xml:id="d003l963" n="963">Umbronemque sequi rapidumque ad septa Lycarban;</l>
                <l xml:id="d003l964" n="964">Quin Isan catulosque Isae formabit ad artis</l>
                <l xml:id="d003l965" n="965">Humanas, tacitum ad nutum Asteriona vocabit</l>
                <l xml:id="d003l966" n="966">Blanditor, dignum et Musis praestabit alunnum.</l>
                <l xml:id="d003l967" n="967">Hunc olim Uraniae in gremio Cliusque per ulnas</l>
                <l xml:id="d003l968" n="968">Ludentem persaepe aliae invidere sorores,</l>
                <l xml:id="d003l969" n="969">Exceptumque suis furtim admovere labellis;</l>
                <l xml:id="d003l970" n="970">Saepe etiam Iovis ante pedes statuere, sinuque</l>
                <l xml:id="d003l971" n="971">Accepit pater, et blando simul ore renidens</l>
                <l xml:id="d003l972" n="972">Demulsitque manu, excivitque procacius iras.</l>
                <l xml:id="d003l973" n="973">Dum ludit, laetae plausere iocantibus aurae.</l>
                <l xml:id="d003l974" n="974">Elisiis nunc in campis per opaca vireta</l>
                <l xml:id="d003l975" n="975">Ludit agens, nemorumque acer lascivit in umbra.</l>
                <l xml:id="d003l976" n="976">Conveniunt animae ad lusum. Ille impiger arctat</l>
                <l xml:id="d003l977" n="977">Huc illuc cursum, hinc notas festinat ad umbras</l>
                <l xml:id="d003l978" n="978">Dente ferus similisque irato et saltibus horrens,</l>
                <l xml:id="d003l979" n="979">Mox blanda lambit lingua atque immurmurat ore</l>
                <l xml:id="d003l980" n="980">Subsiliens, caudamque ciet gratator amicam.</l>
                <l xml:id="d003l981" n="981">Interea viridem ad pontum ac sebethida ad undam</l>
                <l xml:id="d003l982" n="982">Delicias misera amissas et luget ademptum</l>
                <l xml:id="d003l983" n="983">Melpomene; Asteriona refert nemus, aequora reddunt</l>
                <l xml:id="d003l984" n="984">Clamatum Asteriona, imoque e gurgite nymphae</l>
                <l xml:id="d003l985" n="985">Accurrunt. Hic moesta iterat luctumque modosque</l>
                <l xml:id="d003l986" n="986">Aonis infelix, iterat chelys aemula cantum</l>
                <l xml:id="d003l987" n="987">Funereum, atque genis plorant Nereides hudis.</l>
                <l xml:id="d003l988" n="988">Ast ubi ad oceanum praeceps ruit atlanteum</l>
                <l xml:id="d003l989" n="989">Senserit et rabiem Martis, dum lustra ferarum,</l>
                <l xml:id="d003l990" n="990">Dum latebras petit et venabula cornea iactat</l>
                <l xml:id="d003l991" n="991">Incautus, per inerme latus perque ilia dentem</l>
                <l xml:id="d003l992" n="992">Accipiet spumantis apri, tractusque per arva</l>
                <l xml:id="d003l993" n="993">Praeda avibus, praeda ipse feris lanianda iacebit.</l>
                <l xml:id="d003l994" n="994">Vix coniux, quaeque una illi primisque sub annis</l>
                <l xml:id="d003l995" n="995">Miscuit et curas et certos iunxit amores,</l>
                <l xml:id="d003l996" n="996">Vix mater dispersa locis invenerit ossa,</l>
                <l xml:id="d003l997" n="997">Quae mandet terrae lacrimans condatque sepulcro.</l>
                <l xml:id="d003l998" n="998">Forsitan e morsu rabidi canis actaque venis</l>
                <l xml:id="d003l999" n="999">Dira lues aget in furias illum ora liquenti</l>
                <l xml:id="d003l1000" n="1000">Admotantem amni, sitientem, undasque petentem.</l>
                <l xml:id="d003l1001" n="1001">Excutiens torrem ambustum atque e gurgite Erinnys</l>
                <l xml:id="d003l1002" n="1002">Iam medio caput attollens fugat horrida, crinemque</l>
                <l xml:id="d003l1003" n="1003">Anguineum intendit. Revocat sitientia ab undis</l>
                <l xml:id="d003l1004" n="1004">Ora miser faciem avertens, similisque latranti</l>
                <l xml:id="d003l1005" n="1005">Dat sese retro et spumas ciet ater ad auras.</l>
                <l xml:id="d003l1006" n="1006">Hinc rursum, stimulante siti, convertit ad amnem</l>
                <l xml:id="d003l1007" n="1007">Approperans, dubiusque gradu atque enectus ab aestu.</l>
                <l xml:id="d003l1008" n="1008">Infestans rursum admota face turbat Erinnys</l>
                <l xml:id="d003l1009" n="1009">Attonitum, ac nigras vocat ex Acheronte sorores;</l>
                <l xml:id="d003l1010" n="1010">Donec eum rabie absumptum vis tetra veneni</l>
                <l xml:id="d003l1011" n="1011">Vicerit, et miseros solvat cum corpore sensus,</l>
                <l xml:id="d003l1012" n="1012">Quos Procyon Martisque furens incenderit aestus.</l>
                <l xml:id="d003l1013" n="1013">Si coelum, nate, aspiciens memor ipse Leonem</l>
                <l xml:id="d003l1014" n="1014">Agnoscis, quae stella novis micat ignea flammis,</l>
                <l xml:id="d003l1015" n="1015">Illa quidem Canis est, qua corniger uritur Ammon</l>
                <l xml:id="d003l1016" n="1016">Assyriumque latus, cuius de sidere fervet</l>
                <l xml:id="d003l1017" n="1017">Aegyptus totoque calent incendia mundo,</l>
                <l xml:id="d003l1018" n="1018">Cuius et afflatu tellus gravis et gravis aer</l>
                <l xml:id="d003l1019" n="1019">Corripiunt morbos, passimque cadentibus aegris</l>
                <l xml:id="d003l1020" n="1020">Strata iacent armenta. Furit vis effera in omnem</l>
                <l xml:id="d003l1021" n="1021">Continuo gentem, viduat quoque civibus urbes:</l>
                <l xml:id="d003l1022" n="1022">Usque hominum generi Canis has denuntiat iras.</l>
                <l xml:id="d003l1023" n="1023">Sic nascentem aliquem primos inspecta per ortus</l>
                <l xml:id="d003l1024" n="1024">Incendit flammis, et pectora concitat aestu</l>
                <l xml:id="d003l1025" n="1025">Ira ingens, dolor atque ingens ingentibus ausis,</l>
                <l xml:id="d003l1026" n="1026">Ingentesque tument animi; imperiosa cupido</l>
                <l xml:id="d003l1027" n="1027">Nil aequum patitur; fervet sitis arida habendi,</l>
                <l xml:id="d003l1028" n="1028">In facinusque vocat violentaque tela ministrat:</l>
                <l xml:id="d003l1029" n="1029">Non pietas movet, aut amor, aut reverentia divum.</l>
                <l xml:id="d003l1030" n="1030">Praesertim si threicius sese addidit heros</l>
                <l xml:id="d003l1031" n="1031">Ad facinus subditque faces, incendia vitet</l>
                <l xml:id="d003l1032" n="1032">Et silvas, dum tela feris immanibus audet</l>
                <l xml:id="d003l1033" n="1033">Ingerere et fulvo iam comminus ire leoni.</l>
                <l xml:id="d003l1034" n="1034">Quod si perniciosa senis substrinxerit ensem</l>
                <l xml:id="d003l1035" n="1035">Dextra, nec ipsa suos illi subduxerit ignes</l>
                <l xml:id="d003l1036" n="1036">Delia, nascetur mediis qui in saltibus ursum</l>
                <l xml:id="d003l1037" n="1037">Attentet, qui frondosis in vallibus apro</l>
                <l xml:id="d003l1038" n="1038">Congrediatur, et inclusa decertet arena,</l>
                <l xml:id="d003l1039" n="1039">Spectantesque trahat pugnaci robore dextrae.</l>
                <l xml:id="d003l1040" n="1040">Ast ubi ab occasu rabido adlatraverit ore,</l>
                <l xml:id="d003l1041" n="1041">Infelix nato exitium parat, unde ferarum</l>
                <l xml:id="d003l1042" n="1042">Dente lacer cadet in silvis ursive lupive</l>
                <l xml:id="d003l1043" n="1043">Praeda, vel audaci pereat laniatus ab umbro,</l>
                <l xml:id="d003l1044" n="1044">Si Mavors validam aspiciens concusserit hastam.</l>
                <l xml:id="d003l1045" n="1045">Insequitur Crater Bacchi decus. Huius in ortu,</l>
                <l xml:id="d003l1046" n="1046">Atque ubi coeruleis Virgo caput extulit undis,</l>
                <l xml:id="d003l1047" n="1047">Autunnus sese accingit, Vindemia cellas</l>
                <l xml:id="d003l1048" n="1048">Instruit, et gravibus cervicem implexa racemis</l>
                <l xml:id="d003l1049" n="1049">Ipsa lacus et labra novat, et dolia tergit.</l>
                <l xml:id="d003l1050" n="1050">Inde meri genialis amor studiumque bibendi,</l>
                <l xml:id="d003l1051" n="1051">Hinc patera salit assurgens spumante falernum,</l>
                <l xml:id="d003l1052" n="1052">Crateresque auri insignes undante lyaeo;</l>
                <l xml:id="d003l1053" n="1053">Hinc baccho laeti colles, flexaeque sub ulmis</l>
                <l xml:id="d003l1054" n="1054">Pendula textilibus nectunt umbracula vites,</l>
                <l xml:id="d003l1055" n="1055">Insitioque alios aliaque ex arbore ramos</l>
                <l xml:id="d003l1056" n="1056">Admiscens studiosa novum per germen adoptat,</l>
                <l xml:id="d003l1057" n="1057">Insitio foecunda novasque ingressa per artes.</l>
                <l xml:id="d003l1058" n="1058">Hinc et nexilibus videas e frondibus hortos</l>
                <l xml:id="d003l1059" n="1059">Implexos late muros et moenia circum</l>
                <l xml:id="d003l1060" n="1060">Porrigere, et latis e ramis surgere turres,</l>
                <l xml:id="d003l1061" n="1061">Deflexam et myrtum in puppis atque aerea rostra,</l>
                <l xml:id="d003l1062" n="1062">In buxisque undare fretum atque e rore rudentes.</l>
                <l xml:id="d003l1063" n="1063">Parte alia frondere suis tentoria castris,</l>
                <l xml:id="d003l1064" n="1064">Scutaque, spiculaque, et iaculantia citria vallos.</l>
                <l xml:id="d003l1065" n="1065">Nec minus irriguos fontis per opaca vireta</l>
                <l xml:id="d003l1066" n="1066">Instrepere, et ductos non una in brachia rivos,</l>
                <l xml:id="d003l1067" n="1067">Et properare cavis operosa canalibus undam</l>
                <l xml:id="d003l1068" n="1068">Saxa per et liquidos stillantia marmora fluctus,</l>
                <l xml:id="d003l1069" n="1069">Piscosas quoque sub tectis fluitare lacunas.</l>
                <l xml:id="d003l1070" n="1070">Quin etiam arvorum cultus et cura serendi</l>
                <l xml:id="d003l1071" n="1071">Hos iuvat, atque agri studium non segne novandi,</l>
                <l xml:id="d003l1072" n="1072">Horreaque annosae cereris. Iuvat humida mercis</l>
                <l xml:id="d003l1073" n="1073">Mutandae species stagno seu vecta liquenti,</l>
                <l xml:id="d003l1074" n="1074">Quamve paludosis tellus alit humida campis.</l>
                <l xml:id="d003l1075" n="1075">Haec Crater, quibus affuerit nascentibus, affert,</l>
                <l xml:id="d003l1076" n="1076">Qui tibi, nate, tuo aspirans non defuit ortu.</l>
                <l xml:id="d003l1077" n="1077">At serus coelo occiduo ac refluentibus undis</l>
                <l xml:id="d003l1078" n="1078">Oceani facilem laeta inter pocula mortem</l>
                <l xml:id="d003l1079" n="1079">Afferet, ac subito turbabit funere mensas.</l>
                <l xml:id="d003l1080" n="1080">Defunctum lugent convivae. Ast ille, nigrantem</l>
                <l xml:id="d003l1081" n="1081">Ingressus cymbam ac sitientia labra relambens,</l>
                <l xml:id="d003l1082" n="1082">Suspirat bacchum atque undae lenaeidos amnem.</l>
                <l xml:id="d003l1083" n="1083">Cui si stella nocens inviderit, humida fata</l>
                <l xml:id="d003l1084" n="1084">Portendit, seu lenaeo sub gurgite, sive</l>
                <l xml:id="d003l1085" n="1085">Flumine sub vitreo calidove in fonte lavantem,</l>
                <l xml:id="d003l1086" n="1086">Sive cavo putei gradientem absorbet hiatu,</l>
                <l xml:id="d003l1087" n="1087">Coerula seu versis findentem marmora tonsis.</l>
                <l xml:id="d003l1088" n="1088">Euge, pater Lenaee, euan. Tibi carmina nostra</l>
                <l xml:id="d003l1089" n="1089">Assurgunt; monumenta tuae nam coniugis assunt.</l>
                <l xml:id="d003l1090" n="1090">Insignitum auro textum ac radiantibus astris</l>
                <l xml:id="d003l1091" n="1091">Et primo splendet coelo memorabile donum,</l>
                <l xml:id="d003l1092" n="1092">Quod dea tum rore idalio ambrosiaeque liquore</l>
                <l xml:id="d003l1093" n="1093">Sparserat, et cypria madefactum intinxerat unda,</l>
                <l xml:id="d003l1094" n="1094">Tum flore ornarat vario, intactumque hyacinthum</l>
                <l xml:id="d003l1095" n="1095">Miscuerat violamque rosae casiamque amarantho.</l>
                <l xml:id="d003l1096" n="1096">Hinc natis studium tenerorum mansit odorum;</l>
                <l xml:id="d003l1097" n="1097">Conficiunt unguenta et florea serta coronant.</l>
                <l xml:id="d003l1098" n="1098">Mundicies indigna viro comptusque puellae</l>
                <l xml:id="d003l1099" n="1099">Persimilis, quaeque et Veneris molle imperat astrum.</l>
                <l xml:id="d003l1100" n="1100">Inde etiam occultus sub pectore pascitur ignis</l>
                <l xml:id="d003l1101" n="1101">In vetitumque ruunt et Amor nova vincula nectit.</l>
                <l xml:id="d003l1102" n="1102">Quocirca, nate, ardentis compesce furores,</l>
                <l xml:id="d003l1103" n="1103">Et leges meditare, et honesti concipe formam.</l>
                <l xml:id="d003l1104" n="1104">Hic finis vitae felix, haec meta petatur.</l>
                <l xml:id="d003l1105" n="1105">Mergentem sese oceano quicunque Coronam</l>
                <l xml:id="d003l1106" n="1106">Viderit, ipse oriens, primo sub flore iuventae</l>
                <l xml:id="d003l1107" n="1107">Occidet expositusque feris, damnante senatu,</l>
                <l xml:id="d003l1108" n="1108">Pro tumulo faucesve canum aut rabida ora leonum</l>
                <l xml:id="d003l1109" n="1109">Accipient, tumulo Saturnus condet ubi ipse</l>
                <l xml:id="d003l1110" n="1110">Insedit loca, seu gravibus mala sidera signis</l>
                <l xml:id="d003l1111" n="1111">Adversos iaciant radios et fata minentur.</l>
                <l xml:id="d003l1112" n="1112">Adversos mores et pectora dura per ortum</l>
                <l xml:id="d003l1113" n="1113">Spica dabit, frumenta seret, grave figet aratrum,</l>
                <l xml:id="d003l1114" n="1114">Mella favis expressa liquet, nihil usque remittens</l>
                <l xml:id="d003l1115" n="1115">Ad vitae varios usus. Maria alta secabit</l>
                <l xml:id="d003l1116" n="1116">Piscator, nunc casse cibum, nunc comparat hamo.</l>
                <l xml:id="d003l1117" n="1117">Dat varios animis aestus, et pectora turbat</l>
                <l xml:id="d003l1118" n="1118">Occasum dum Spica petit, dat et usque labores,</l>
                <l xml:id="d003l1119" n="1119">Cui falcem si forte senex subiecit ahenam</l>
                <l xml:id="d003l1120" n="1120">Iratus, miseramque famem illuviemque minatur.</l>
                <l xml:id="d003l1121" n="1121">At Mavors furti damnat, poculoque reposcens</l>
                <l xml:id="d003l1122" n="1122">Annonam, dictis et poena crimen acerbat.</l>
                <l xml:id="d003l1123" n="1123">Illi nil Arcas, nil proderit aurea Virgo,</l>
                <l xml:id="d003l1124" n="1124">Quamvis Spica manum gravibus foecundet aristis,</l>
                <l xml:id="d003l1125" n="1125">Porrigat et plenas felix Pometia lances,</l>
                <l xml:id="d003l1126" n="1126">Quin pendat sacrum laniato corpore furtum,</l>
                <l xml:id="d003l1127" n="1127">Et, populo spectante, lacer det sanguine poenas.</l>
                <l xml:id="d003l1128" n="1128">Non Teucrum Paridemve arcus, non Hectora telum</l>
                <l xml:id="d003l1129" n="1129">Stringentem, non idaeum sub nube columbam</l>
                <l xml:id="d003l1130" n="1130">Figentem aut lyciae iaculum mirabere dextrae,</l>
                <l xml:id="d003l1131" n="1131">Si, coelum aspiciens, oculo intueare Sagittam;</l>
                <l xml:id="d003l1132" n="1132">Has etenim natis vires, haec dona ministrat;</l>
                <l xml:id="d003l1133" n="1133">Exercens usus probat et mox vertit in artem.</l>
                <l xml:id="d003l1134" n="1134">Ille igitur iaculo insignis celerique sagitta</l>
                <l xml:id="d003l1135" n="1135">Continget positum quocunque in limite signum,</l>
                <l xml:id="d003l1136" n="1136">Ille etiam speculantem alta de turre columbam</l>
                <l xml:id="d003l1137" n="1137">Deiicit aeriae contorto verbere fundae,</l>
                <l xml:id="d003l1138" n="1138">Squamosumque petit certo sub vulnere piscem,</l>
                <l xml:id="d003l1139" n="1139">Cui favet heoo surgens de parte Sagitta,</l>
                <l xml:id="d003l1140" n="1140">Extremo Aegoceros cum se celer aequore tollit.</l>
                <l xml:id="d003l1141" n="1141">Ille autem stragemque inter caedemque virorum</l>
                <l xml:id="d003l1142" n="1142">Deficiens cadet, ante actis ex hoste trophaeis,</l>
                <l xml:id="d003l1143" n="1143">Vulneribusque suis illata et caede superbus,</l>
                <l xml:id="d003l1144" n="1144">Quem procul occidua vidit de parte Sagitta,</l>
                <l xml:id="d003l1145" n="1145">Ipsa quidem radiis percussa nocentibus aeque,</l>
                <l xml:id="d003l1146" n="1146">Aeque praesidio nitens et fortis amico.</l>
                <l xml:id="d003l1147" n="1147">Vendetur miser et foedabit sanguine arenam</l>
                <l xml:id="d003l1148" n="1148">Indigno pretio, si Mars, si pinniger Arcas</l>
                <l xml:id="d003l1149" n="1149">Haec loca coniuncta soli ditione tenebunt.</l>
                <l xml:id="d003l1150" n="1150">Ast hunc damnatum caveae ad spectacula vulgo</l>
                <l xml:id="d003l1151" n="1151">Obiiciet, gladiique dabit Saturnus ad usum,</l>
                <l xml:id="d003l1152" n="1152">Si male felici adversans minitabitur astro.</l>
                <l xml:id="d003l1153" n="1153">Hoc etiam e coelo Chelisque micantibus Hedus</l>
                <l xml:id="d003l1154" n="1154">Exilit, et molles nascentibus imprimit artes.</l>
                <l xml:id="d003l1155" n="1155">His interque epulas et serta madentia vino,</l>
                <l xml:id="d003l1156" n="1156">Scortaque et incestos thalamos, unguenta, rosamque</l>
                <l xml:id="d003l1157" n="1157">Vivitur, et vacuis mulcent proscenia ludis,</l>
                <l xml:id="d003l1158" n="1158">Deliciae inficiunt animos praecepsque cupido,</l>
                <l xml:id="d003l1159" n="1159">Consilium incertum ac varians sententia, et ipsa</l>
                <l xml:id="d003l1160" n="1160">Mens nunquam secura novas parit anxia curas.</l>
                <l xml:id="d003l1161" n="1161">Concubitus fuge nocturnos summasque fenestras,</l>
                <l xml:id="d003l1162" n="1162">Tectorum ingentis lapsus, fossaeque profundum</l>
                <l xml:id="d003l1163" n="1163">Praecipitisque locos, impostaque rupibus antra,</l>
                <l xml:id="d003l1164" n="1164">Neu te sollicitent funabula ludicra, neu te</l>
                <l xml:id="d003l1165" n="1165">Intortis capiant agitata rudentibus arma,</l>
                <l xml:id="d003l1166" n="1166">Si tartessiaco minitabitur Hedus ab orbe.</l>
                <l xml:id="d003l1167" n="1167">Dicamus bona verba, deos veneremur. An illa est,</l>
                <l xml:id="d003l1168" n="1168">Quae surgit, quae conspicuis venerabilis astris,</l>
                <l xml:id="d003l1169" n="1169">Ara deum? Date thura, facesque adolete sabaeas.</l>
                <l xml:id="d003l1170" n="1170">His genitrix Ariadna locis, hoc sidere lapsa est,</l>
                <l xml:id="d003l1171" n="1171">Implevitque uterum tenerae leve pondus Elisae:</l>
                <l xml:id="d003l1172" n="1172">Hinc illi cultusque deum et reverentia casti</l>
                <l xml:id="d003l1173" n="1173">Et tantus sacrorum honor, atque hinc ipsa per aras</l>
                <l xml:id="d003l1174" n="1174">Rite precata litat, simul et stata sacra frequentat.</l>
                <l xml:id="d003l1175" n="1175">Tu matrem, puer, et castas arcesse sorores;</l>
                <l xml:id="d003l1176" n="1176">Thura adsunt, coelum spectate, atque ore favete.</l>
                <l xml:id="d003l1177" n="1177">Ara deum, unde est relligio mortalibus orta,</l>
                <l xml:id="d003l1178" n="1178">Unde pium quodcunque et quod venerabile terris,</l>
                <l xml:id="d003l1179" n="1179">Salve, Ara, salve, innumeris ornata trophaeis,</l>
                <l xml:id="d003l1180" n="1180">Sive hominum gesta inspicias, seu facta deorum.</l>
                <l xml:id="d003l1181" n="1181">Ipsi te reges templis et marmore donant</l>
                <l xml:id="d003l1182" n="1182">Mygdonio, tibi purpurea sub veste sacerdos</l>
                <l xml:id="d003l1183" n="1183">Sacra facit, sedet et tyrio spectabilis ostro</l>
                <l xml:id="d003l1184" n="1184">Antistes lituo insignis cultusque tiara</l>
                <l xml:id="d003l1185" n="1185">Exsolvens vota, et carmen praefatus, ibi omnem</l>
                <l xml:id="d003l1186" n="1186">Affatur turbam, et, divorum arcana retexens,</l>
                <l xml:id="d003l1187" n="1187">Iustitiamque sequi monet, et non temnere divos.</l>
                <l xml:id="d003l1188" n="1188">Te propter casti vates divina per orbem</l>
                <l xml:id="d003l1189" n="1189">Sparserunt praecepta sacrumque hausere furorem,</l>
                <l xml:id="d003l1190" n="1190">Per te casta placent, per te plebs templa salutat,</l>
                <l xml:id="d003l1191" n="1191">Antistesque chori princeps, venerabile nomen</l>
                <l xml:id="d003l1192" n="1192">In populis, dat iura deum et nova carmina pandit.</l>
                <l xml:id="d003l1193" n="1193">Exoriens haec ipsa tuum facis, Ara, per astrum,</l>
                <l xml:id="d003l1194" n="1194">Si faveat pater altitonans, si nata tonantis.</l>
                <l xml:id="d003l1195" n="1195">Ast obiens, si Saturnus, si bellicus heros</l>
                <l xml:id="d003l1196" n="1196">Maluerit, tu sacrilegos, tu magna profanos</l>
                <l xml:id="d003l1197" n="1197">Affligis poena merita et mala crimina purgas;</l>
                <l xml:id="d003l1198" n="1198">Adiicis aut templis, aut, voti vincula nectens,</l>
                <l xml:id="d003l1199" n="1199">Obstringis sacris, sacros aut sedula ritus</l>
                <l xml:id="d003l1200" n="1200">Ostendis, prohibet quotiens has Iupiter iras.</l>
                <l xml:id="d003l1201" n="1201">Meme igitur, dea, me coeli decreta ferentem,</l>
                <l xml:id="d003l1202" n="1202">Pandentemque deum leges, et carmine vatem</l>
                <l xml:id="d003l1203" n="1203">Astra recensentem seu tu dux certa viarum</l>
                <l xml:id="d003l1204" n="1204">Praecede, aut specula residens sullimis in alta</l>
                <l xml:id="d003l1205" n="1205">Ostendas reliquum coeli, atque haec nomine signa.</l>
                <l xml:id="d003l1206" n="1206">Vos, coniux, vos, defessi tria pignora patris,</l>
                <l xml:id="d003l1207" n="1207">Haec orate eadem divamque in vota vocate,</l>
                <l xml:id="d003l1208" n="1208">Det mentem studiosam aequi legumque verentem,</l>
                <l xml:id="d003l1209" n="1209">Detque animum et patrios retinentia pectora mores,</l>
                <l xml:id="d003l1210" n="1210">Sacraque solennisque deum servantia cultus.</l>
                <l xml:id="d003l1211" n="1211">Ecce autem, qua parte ingens se Scorpius offert,</l>
                <l xml:id="d003l1212" n="1212">Atque aequa plus parte poli sua brachia iactat,</l>
                <l xml:id="d003l1213" n="1213">Centaurus gressu incedens se tollit equino,</l>
                <l xml:id="d003l1214" n="1214">Mistus equo vir, quam natorum pectora formam</l>
                <l xml:id="d003l1215" n="1215">Artibus et referunt, et equis sua munera iungunt.</l>
                <l xml:id="d003l1216" n="1216">His currus et frena iuvant, quis flectere in arctum,</l>
                <l xml:id="d003l1217" n="1217">Quis et equos moderari et aperto immittere campo,</l>
                <l xml:id="d003l1218" n="1218">Et valeant celeri ad metam exagitare citatu</l>
                <l xml:id="d003l1219" n="1219">Instantes vocis clamore et verbere dextrae,</l>
                <l xml:id="d003l1220" n="1220">Ad pugnam sive instructis radiare sub armis.</l>
                <l xml:id="d003l1221" n="1221">Quin etiam, si Mars stricto minitabitur ense</l>
                <l xml:id="d003l1222" n="1222">Bella ciens, bellum exercent, armisque decori</l>
                <l xml:id="d003l1223" n="1223">Pugnatoris equi costas et terga fatigant,</l>
                <l xml:id="d003l1224" n="1224">Hostilesque acies aut hasta aut ense lacessunt.</l>
                <l xml:id="d003l1225" n="1225">Sin Arcas celer aspiciat, quaesita per artem</l>
                <l xml:id="d003l1226" n="1226">Auxilia aegroto pecori succumque medentes</l>
                <l xml:id="d003l1227" n="1227">Admiscent; ipsi hoc morbos et vulnera curant.</l>
                <l xml:id="d003l1228" n="1228">Infelix alto ruet, ac de culmine labens</l>
                <l xml:id="d003l1229" n="1229">Vix divum auxilium imploret, praecepsve quadriga</l>
                <l xml:id="d003l1230" n="1230">Excutitur, lacer ipse, ferae aut immanis hiatu,</l>
                <l xml:id="d003l1231" n="1231">Sive ferocis equi violento vulnere tardus</l>
                <l xml:id="d003l1232" n="1232">Lethaeos moerens portus petet, attonitusque</l>
                <l xml:id="d003l1233" n="1233">Quadrupedes timeat iam properare citatos,</l>
                <l xml:id="d003l1234" n="1234">Horreat et saevos minitantia culmina lapsus,</l>
                <l xml:id="d003l1235" n="1235">Hesperios quae Centaurus portendit ab orbe</l>
                <l xml:id="d003l1236" n="1236">Iratus, quotiens saevo adversabitur astro</l>
                <l xml:id="d003l1237" n="1237">Bellipotens, aut Saturni falx horrida saevit.</l>
                <l xml:id="d003l1238" n="1238">At postquam oceano Chiron sese extulit, et iam</l>
                <l xml:id="d003l1239" n="1239">Antra memor videt et cultos, quos severat, hortos,</l>
                <l xml:id="d003l1240" n="1240">Arcturi clarum aspicies super aequora signum</l>
                <l xml:id="d003l1241" n="1241">Plaustra bovesque suas agere et se tollere in altum.</l>
                <l xml:id="d003l1242" n="1242">Huic signo studium fidei et reverentia honesti</l>
                <l xml:id="d003l1243" n="1243">Certa subest, hinc illa fides nascentibus haeret,</l>
                <l xml:id="d003l1244" n="1244">Et veri non fictus amor, generosaque cura;</l>
                <l xml:id="d003l1245" n="1245">Hinc illis et opes regum credentur et aera</l>
                <l xml:id="d003l1246" n="1246">Et tyriae vestes, auri et pretiosa supellex;</l>
                <l xml:id="d003l1247" n="1247">Hinc census patrii a populo custodia et omnis</l>
                <l xml:id="d003l1248" n="1248">Publica thesauri cura credetur et aeris.</l>
                <l xml:id="d003l1249" n="1249">Adstabit foribus custos et ad hostia regum</l>
                <l xml:id="d003l1250" n="1250">Ianitor, aut trepidos vocet ad mandata Quirites,</l>
                <l xml:id="d003l1251" n="1251">Percutiant infelicis cum numinis astra.</l>
                <l xml:id="d003l1252" n="1252">Oceano se praecipitans Arcturus, ubi ignis</l>
                <l xml:id="d003l1253" n="1253">Afflarit tegeaeus Saturni et noxius ardor,</l>
                <l xml:id="d003l1254" n="1254">Supplicio infami afficiet, vinctumque catenis,</l>
                <l xml:id="d003l1255" n="1255">Confectumque prius squalore et carcere tetro.</l>
                <l xml:id="d003l1256" n="1256">Proscindit tauro segetem, sua condit aratro</l>
                <l xml:id="d003l1257" n="1257">Seminaque et toto victum parat anxius anno</l>
                <l xml:id="d003l1258" n="1258">Arcturus mundo exoriens. Idem aequora linquens,</l>
                <l xml:id="d003l1259" n="1259">Exoriensque homini, et primis natalibus astans,</l>
                <l xml:id="d003l1260" n="1260">Ipse fidem rectumque et honestas edocet artis.</l>
                <l xml:id="d003l1261" n="1261">Cur, o cur, superi, tantum sors laeva locorum?</l>
                <l xml:id="d003l1262" n="1262">Cur tantum occasus cladis vehit? Aequus ab ortis,</l>
                <l xml:id="d003l1263" n="1263">Arcturus parat infelici carcere mortem</l>
                <l xml:id="d003l1264" n="1264">Saevus ab occasu. Surgens vagus aequore Cygnus</l>
                <l xml:id="d003l1265" n="1265">Insidias avium generi et cava retia tendit,</l>
                <l xml:id="d003l1266" n="1266">Aucupiumque docet, mollisque inflectere cantus</l>
                <l xml:id="d003l1267" n="1267">In caveis, nostras varianti et gutture voces</l>
                <l xml:id="d003l1268" n="1268">Reddere, et humanam referentia murmura linguam.</l>
                <l xml:id="d003l1269" n="1269">Hinc deploratus longe atque ad sidera passer</l>
                <l xml:id="d003l1270" n="1270">Lusitat in gremio dominae, facilemque Corinnam</l>
                <l xml:id="d003l1271" n="1271">Psittacus et blandos vatis testatur amores;</l>
                <l xml:id="d003l1272" n="1272">Hinc mea non saevit rostro, non ungue columba.</l>
                <l xml:id="d003l1273" n="1273">Ast obiens aliena quidem spoliare parentem,</l>
                <l xml:id="d003l1274" n="1274">Et praedas agitantem hostili carcere damnat,</l>
                <l xml:id="d003l1275" n="1275">Sive reum furti, fraudisve dolive ministrum</l>
                <l xml:id="d003l1276" n="1276">Plectit, et austeras praetoris concitat iras.</l>
                <l xml:id="d003l1277" n="1277">Si Marsos domitosque anguis et carmina quaeris</l>
                <l xml:id="d003l1278" n="1278">Colchidos, et victum somno verbisque draconem,</l>
                <l xml:id="d003l1279" n="1279">Haec tibi surgenti dat Serpentarius astro,</l>
                <l xml:id="d003l1280" n="1280">Aegoceros cum coeruleo caput aequore tollit.</l>
                <l xml:id="d003l1281" n="1281">Si quaeras forte Eurydicen per gramina laeta</l>
                <l xml:id="d003l1282" n="1282">Errantem, atque anguis de vulnere multa gementem,</l>
                <l xml:id="d003l1283" n="1283">Paulatimque hudo claudentem lumina somno,</l>
                <l xml:id="d003l1284" n="1284">Labentemque artus et tempora nube tegentem,</l>
                <l xml:id="d003l1285" n="1285">Ac circum anguicomas pavitantem astare sorores,</l>
                <l xml:id="d003l1286" n="1286">Intortum dum crinem auri de vertice tondent,</l>
                <l xml:id="d003l1287" n="1287">Serpentarius hanc obitu signabit iniquo</l>
                <l xml:id="d003l1288" n="1288">Occumbens, cum triste senis sese obiicit astrum.</l>
                <l xml:id="d003l1289" n="1289">Baiano si forte procul de litore cernes</l>
                <l xml:id="d003l1290" n="1290">Delphinum ludentem et terga accurva plicantem,</l>
                <l xml:id="d003l1291" n="1291">Nunc undis se attollentem, nunc gurgite toto</l>
                <l xml:id="d003l1292" n="1292">Mergentem sese et cauda maria alta rotantem,</l>
                <l xml:id="d003l1293" n="1293">Tum dices, referunt natorum pectora mores</l>
                <l xml:id="d003l1294" n="1294">Delphini exorientis: ubi malus usserit ignis</l>
                <l xml:id="d003l1295" n="1295">Falciferi senis hunc vitreo sub gurgite nantem,</l>
                <l xml:id="d003l1296" n="1296">Reptantemque cavis scopulis mirere, et ab imo</l>
                <l xml:id="d003l1297" n="1297">Vellentem rubros spinosae cautis echinos,</l>
                <l xml:id="d003l1298" n="1298">Nunc rapidos scindentem aestus et pectore nudo</l>
                <l xml:id="d003l1299" n="1299">Iactantem in summos rorantia brachia fluctus,</l>
                <l xml:id="d003l1300" n="1300">Tauromenitanam nando et superare Charybdim.</l>
                <l xml:id="d003l1301" n="1301">Sin Arcas cum threicio duce faverit, illi</l>
                <l xml:id="d003l1302" n="1302">Exercent agili sudantia membra petauro,</l>
                <l xml:id="d003l1303" n="1303">Et cursu certant ventis, perque aequora currunt</l>
                <l xml:id="d003l1304" n="1304">Navibus, et curva sulcant vada salsa carina.</l>
                <l xml:id="d003l1305" n="1305">At cui atlanteo Delphin condetur ab orbe</l>
                <l xml:id="d003l1306" n="1306">Saturnique malum sidus minitabitur, ille,</l>
                <l xml:id="d003l1307" n="1307">Ille mari ulvosove lacu, seu flumine in alto</l>
                <l xml:id="d003l1308" n="1308">Mersus in aeternam condet sua lumina noctem,</l>
                <l xml:id="d003l1309" n="1309">Umbraque nocturno errabit per litora gressu.</l>
                <l xml:id="d003l1310" n="1310">Illa, vides, quae, nate, brevi Aegocerontis in ortu</l>
                <l xml:id="d003l1311" n="1311">Attollit sese pelago et procul aequora linquit,</l>
                <l xml:id="d003l1312" n="1312">Illa Lyra est. Sentis tremulis ut fluctibus hudae</l>
                <l xml:id="d003l1313" n="1313">Ad numerum saliant Nereides? Ut tulit aureo</l>
                <l xml:id="d003l1314" n="1314">E thalamo formosa pedem oceaneia coniux</l>
                <l xml:id="d003l1315" n="1315">Ad plectrum? Ciet ecce novem cum pectine chordas</l>
                <l xml:id="d003l1316" n="1316">Emodulans, mulcetque novo vaga sidera cantu.</l>
                <l xml:id="d003l1317" n="1317">Quo captae nascentum animae concordia ducunt</l>
                <l xml:id="d003l1318" n="1318">Pectora, concordisque animos; sunt civica curae</l>
                <l xml:id="d003l1319" n="1319">Iura, placent leges; pacto stant, aequa probantur;</l>
                <l xml:id="d003l1320" n="1320">Torquentur sontes et duro crimina nexu</l>
                <l xml:id="d003l1321" n="1321">Plectuntur; iustumque foro dominatur in ipso.</l>
                <l xml:id="d003l1322" n="1322">At si vergentem oceano atque Atlanta prementem</l>
                <l xml:id="d003l1323" n="1323">Falce Lyram, sive ense minax percusserit astrum,</l>
                <l xml:id="d003l1324" n="1324">Occidet infami leto, ac praetoria iussa</l>
                <l xml:id="d003l1325" n="1325">Expectans tortusque diu tractusque catenis</l>
                <l xml:id="d003l1326" n="1326">Cum gemitu vitam effundet, forave ipsa cruore</l>
                <l xml:id="d003l1327" n="1327">Foedabit lacer, aut animam crepitantibus auris</l>
                <l xml:id="d003l1328" n="1328">Nigrantem fumo atque ambustam torribus atris</l>
                <l xml:id="d003l1329" n="1329">Efflabit. Flammantem illam fumosque vomentem</l>
                <l xml:id="d003l1330" n="1330">Portitor horrescet picea traducere cymba.</l>
                <l xml:id="d003l1331" n="1331">Paulatim ast illa in scopulo tabescit inani,</l>
                <l xml:id="d003l1332" n="1332">Atque abit in tenuem cinerem, extinctaque favilla;</l>
                <l xml:id="d003l1333" n="1333">Nil reliquum, non forma quidem, non corporis umbra.</l>
                <l xml:id="d003l1334" n="1334">Tantum declivi praeceps Lyra saevit ab orbe.</l>
                <l xml:id="d003l1335" n="1335">Qua quondam custodem Erebi, ac nigrantia Ditis</l>
                <l xml:id="d003l1336" n="1336">Atria crudelem et potuit placare tyrannum</l>
                <l xml:id="d003l1337" n="1337">Threicius vates, superasque revertere ad auras</l>
                <l xml:id="d003l1338" n="1338">Coniuge cum cara, et Lethen remeare canendo.</l>
                <l xml:id="d003l1339" n="1339">Illum et nigrantes manes turbaeque silentum,</l>
                <l xml:id="d003l1340" n="1340">Illum etiam heroesque Erebi et regina profundi</l>
                <l xml:id="d003l1341" n="1341">Attoniti venerantur. Eum stymphalica monstra,</l>
                <l xml:id="d003l1342" n="1342">Et Lernae manus, et centumgeminus Ophialtes,</l>
                <l xml:id="d003l1343" n="1343">Inversansque rotam Ixion, Tityusque, Gigesque</l>
                <l xml:id="d003l1344" n="1344">Sectantur, positoque assunt ad plectra tumultu.</l>
                <l xml:id="d003l1345" n="1345">Felix sorte sua. Sed amor, sed coniugis ardor</l>
                <l xml:id="d003l1346" n="1346">Frustrantur cantus et vota novissima vatis.</l>
                <l xml:id="d003l1347" n="1347">At postquam stetit ad patrii vada fluminis amens,</l>
                <l xml:id="d003l1348" n="1348">Ac tandem dolor indignata silentia rupit,</l>
                <l xml:id="d003l1349" n="1349">Prima illi vox: "Eurydice, meaque optima coniux,</l>
                <l xml:id="d003l1350" n="1350">Eurydice infelix. Quid enim fata aspera adivi</l>
                <l xml:id="d003l1351" n="1351">Nescius, immanemque canem per carmina vici</l>
                <l xml:id="d003l1352" n="1352">Imprudens, qui non animi quoque iussa furentis</l>
                <l xml:id="d003l1353" n="1353">Pervici? Meme ferro, me absumite, matres</l>
                <l xml:id="d003l1354" n="1354">Threiciae. Quantum heu fuerat, dum limina mundi</l>
                <l xml:id="d003l1355" n="1355">Ingressus fruerer thalamo complexus amato?</l>
                <l xml:id="d003l1356" n="1356">Cur non et retro redii? Nigra flumina rursum</l>
                <l xml:id="d003l1357" n="1357">Tentavi, rursum et manes regemque superbum,</l>
                <l xml:id="d003l1358" n="1358">Quem mitem inveni, rursum placare paravi</l>
                <l xml:id="d003l1359" n="1359">Immemor? Meme ferro, me absumite, matres</l>
                <l xml:id="d003l1360" n="1360">Threiciae. Poteram infelix habitare sub umbris</l>
                <l xml:id="d003l1361" n="1361">Et dici felix, saltem o, saltem umbra fuisset</l>
                <l xml:id="d003l1362" n="1362">Solamen, mihi per tenebras lux ipsa vaganti</l>
                <l xml:id="d003l1363" n="1363">Fulxisset, laeta in vulgus mihi plectra moventi</l>
                <l xml:id="d003l1364" n="1364">Plausisset: noctem, heu, demens luctumque paravi,</l>
                <l xml:id="d003l1365" n="1365">Aeternam noctem et nullo cum fine dolorem.</l>
                <l xml:id="d003l1366" n="1366">Me matres, meme ferro, me absumite, matres</l>
                <l xml:id="d003l1367" n="1367">Threiciae. Canerem ad thiasos; tum culta canenti</l>
                <l xml:id="d003l1368" n="1368">Astaret, semperque novos hauriret amores,</l>
                <l xml:id="d003l1369" n="1369">Favissentque mihi manes, interque canendum</l>
                <l xml:id="d003l1370" n="1370">Applausumque inter vulgi mihi brachia collo</l>
                <l xml:id="d003l1371" n="1371">Iunxisset, teneroque sinu fovisset, et ore</l>
                <l xml:id="d003l1372" n="1372">Excepissem auras animae indulgentis. Ibi ingens</l>
                <l xml:id="d003l1373" n="1373">Applausus. Rursum ipse novos per carmen amores</l>
                <l xml:id="d003l1374" n="1374">Ordirer, totoque Erebo mea verba sonarent,</l>
                <l xml:id="d003l1375" n="1375">Mulcerem et veteres heroum carmine poenas.</l>
                <l xml:id="d003l1376" n="1376">Meme igitur, meme ferro, me absumite, matres</l>
                <l xml:id="d003l1377" n="1377">Threiciae, caput atque humeris avellite nostris,</l>
                <l xml:id="d003l1378" n="1378">Et linguam Eurydicen clamantem ac voce petentem</l>
                <l xml:id="d003l1379" n="1379">Eurydicen vehat aegeas vagus Hebrus ad undas."</l>
            </div1>
            <div1 xml:id="d004" type="section" decls="#md" met="H">
                <head>
                    <title>4</title>
                    <abbr>4</abbr>
                    <bibl source="digital">Marcello Montalto</bibl>
                </head>
                <l xml:id="d004l1" n="1">Ante aram statue heroi, floremque recentem</l>
                <l xml:id="d004l2" n="2">Sparge super, nec parce arabo redolentia costo</l>
                <l xml:id="d004l3" n="3">Fundere dona manu cypriosque inferre liquores</l>
                <l xml:id="d004l4" n="4">(His heros gaudet donis), laurique vagantem</l>
                <l xml:id="d004l5" n="5">Per nemus hac solitam in sedem mercede vocabis.</l>
                <l xml:id="d004l6" n="6">En strepitant myrteta: syros, age, nate, liquores</l>
                <l xml:id="d004l7" n="7">Instaura, crepitentque novis altaria flammis.</l>
                <l xml:id="d004l8" n="8">Ter circum, nate, ora tegens (vetat umbra videri),</l>
                <l xml:id="d004l9" n="9">Ter circum plena manes venerator acerra;</l>
                <l xml:id="d004l10" n="10">Mox supplex tumulo assistens sic voce precare:</l>
                <l xml:id="d004l11" n="11">"Magne parens, cui Calliope admodulata canenti</l>
                <l xml:id="d004l12" n="12">Ipsa chori decus et princeps nova carmina dictat,</l>
                <l xml:id="d004l13" n="13">Ipsa suo ferit ungue lyram moderataque plectrum</l>
                <l xml:id="d004l14" n="14">Et raros meditata modos, cui serta Napaeae</l>
                <l xml:id="d004l15" n="15">Intexunt, Dryadesque agitant per prata choreas,</l>
                <l xml:id="d004l16" n="16">Cui Phoebus lauro densum nemus, aemula myrto</l>
                <l xml:id="d004l17" n="17">Disposuit Cytherea, suos cui semper odores</l>
                <l xml:id="d004l18" n="18">Dant violae et toto spirat rosa fertilis anno,</l>
                <l xml:id="d004l19" n="19">Salve Pieridum, vates, decus. O mihi si quis</l>
                <l xml:id="d004l20" n="20">Colle sub hoc variam per rara foramina buxum</l>
                <l xml:id="d004l21" n="21">Det Corydon, videat spreto Sebethidos amne</l>
                <l xml:id="d004l22" n="22">Naiadas, videat, deserto Gauridis antro</l>
                <l xml:id="d004l23" n="23">Rupis, Hamadryades choreas celebrare virenti</l>
                <l xml:id="d004l24" n="24">Pausilipi in saltu antinianaeisque rosetis,</l>
                <l xml:id="d004l25" n="25">Et casto flores legere ac variare Maroni.</l>
                <l xml:id="d004l26" n="26">Ipse merum niveoque tenens spumantia lacte</l>
                <l xml:id="d004l27" n="27">Cymbia, placabo manes umbramque silentem</l>
                <l xml:id="d004l28" n="28">Et tumulo condam, et tumulo sua munera fundam;</l>
                <l xml:id="d004l29" n="29">Et mea Pegasides venient ad sacra vocatae,</l>
                <l xml:id="d004l30" n="30">Pegasides comptae sertis et crinibus aureis,</l>
                <l xml:id="d004l31" n="31">Et quibus heoae radiant per cingula gemmae.</l>
                <l xml:id="d004l32" n="32">Iamque lyrae tenuem strepitum, iam pectinis auram</l>
                <l xml:id="d004l33" n="33">Accipio; ridet nymphis venientibus aer,</l>
                <l xml:id="d004l34" n="34">Arrident silvae, et dulci flat odore recessus:</l>
                <l xml:id="d004l35" n="35">Omine quo felix opus et nova carmina surgant,</l>
                <l xml:id="d004l36" n="36">Et coelo spatiemur, et orsa immensa sequamur."</l>
                <l xml:id="d004l37" n="37">Iam sol Hesperidum silvas erythraeaque arva</l>
                <l xml:id="d004l38" n="38">Condidit, occiduoque dies se mersat olympo;</l>
                <l xml:id="d004l39" n="39">Nox coelum tenet et fuscis iuga versat habenis.</l>
                <l xml:id="d004l40" n="40">Nate, vides primo surgentem Cephea coelo,</l>
                <l xml:id="d004l41" n="41">Quaque Aries caput et Piscis caudam aequore tollit;</l>
                <l xml:id="d004l42" n="42">Regales illum vestes rutilantiaque auro</l>
                <l xml:id="d004l43" n="43">Sceptra docent regem, ac genti imperitasse subactae.</l>
                <l xml:id="d004l44" n="44">Inde venit nato frontis sua ruga severae,</l>
                <l xml:id="d004l45" n="45">Et dura imperia, et vultu mens aspera duro,</l>
                <l xml:id="d004l46" n="46">Nec ficti mores; qualem se Porcius olim</l>
                <l xml:id="d004l47" n="47">Romanoque foro et rostris popularibus egit;</l>
                <l xml:id="d004l48" n="48">Aut siquem nec vana iuvant, iuvat horrida virtus,</l>
                <l xml:id="d004l49" n="49">Contemptorque animus, munitaque pectora recto,</l>
                <l xml:id="d004l50" n="50">Et Manlii iussa et Bruti irrevocabile pectus.</l>
                <l xml:id="d004l51" n="51">Nec vero non et reges scelera improba lege</l>
                <l xml:id="d004l52" n="52">Detestata notant. Igitur facta impia voce</l>
                <l xml:id="d004l53" n="53">Et tragico exclamant per pulpita nota cothurno:</l>
                <l xml:id="d004l54" n="54">Aversos solis currus, et prandia fratrum,</l>
                <l xml:id="d004l55" n="55">Tereaque absumpti revomentem viscera nati,</l>
                <l xml:id="d004l56" n="56">Incoctumque senem flammis, et Phasida nubes</l>
                <l xml:id="d004l57" n="57">Scindentem coeli, et rutilos per inane dracones,</l>
                <l xml:id="d004l58" n="58">Textaque, herculeamque pyram, et priameia regna,</l>
                <l xml:id="d004l59" n="59">Atque enses, Phoenissa, tuos, flammamque Creusae,</l>
                <l xml:id="d004l60" n="60">Si quibus heoo nascentibus astitit ortu</l>
                <l xml:id="d004l61" n="61">Cepheus, arridetque Venus, Cylleniaque astra</l>
                <l xml:id="d004l62" n="62">Adiiciunt radios et candida lumina praestant.</l>
                <l xml:id="d004l63" n="63">Hinc acer Venusinus amaro sublita felle</l>
                <l xml:id="d004l64" n="64">Verba iacit risu intingens, hinc rugat Aquinas</l>
                <l xml:id="d004l65" n="65">Triste supercilium vomit et de pectore bilem,</l>
                <l xml:id="d004l66" n="66">Cum videt archetypos pluteum servare Cleantas;</l>
                <l xml:id="d004l67" n="67">Nec non et iuvenis mordax sale tinctus etrusco</l>
                <l xml:id="d004l68" n="68">Insequiturque hominum curas et gaudia vulgi</l>
                <l xml:id="d004l69" n="69">Accurvasque in terram animas coelestium inanes;</l>
                <l xml:id="d004l70" n="70">Forsitan et populi mores describet et artes</l>
                <l xml:id="d004l71" n="71">Liberiore ioco ludens, risumque movebit</l>
                <l xml:id="d004l72" n="72">Per scaenam, atque humili figet vestigia socco</l>
                <l xml:id="d004l73" n="73">Personam simulans, teget et sub melle venenum,</l>
                <l xml:id="d004l74" n="74">Spiculaque in salibus tinget derisor amaris.</l>
                <l xml:id="d004l75" n="75">Sic olim lusit senior, quem numine dextro</l>
                <l xml:id="d004l76" n="76">Pierides fovere, sacro cui lenis ab antro</l>
                <l xml:id="d004l77" n="77">Clitunnus certaque Aon fudisse liquores,</l>
                <l xml:id="d004l78" n="78">Quem romana suum veneratur lingua parentem,</l>
                <l xml:id="d004l79" n="79">Ridentemque hominum mores et crimina et artes.</l>
                <l xml:id="d004l80" n="80">Haec Cepheus dabit exoriens. Sed, atlantide ab unda</l>
                <l xml:id="d004l81" n="81">Occumbens, fatum in scopulis crudele minatur,</l>
                <l xml:id="d004l82" n="82">Aut primo saevus nascentem extinguit in ortu,</l>
                <l xml:id="d004l83" n="83">Aut unco incaestum trahit atque eviscerat artus</l>
                <l xml:id="d004l84" n="84">Dilanians: miseranda quidem mors ipsa videnti.</l>
                <l xml:id="d004l85" n="85">Hinc ales Iovis et phrygiae timor unicus Idae</l>
                <l xml:id="d004l86" n="86">Praepetibus pennis coelo se credit aperto</l>
                <l xml:id="d004l87" n="87">Venatrix, praedam et rostro meditatur adunco</l>
                <l xml:id="d004l88" n="88">Alituum regina, et acutos exerit ungues.</l>
                <l xml:id="d004l89" n="89">Inde feras cursu exagitant silvisque fatigant</l>
                <l xml:id="d004l90" n="90">Raptores, gaudent frenis domitare coactas,</l>
                <l xml:id="d004l91" n="91">Et iuvat hostili ferrum aspersisse cruore;</l>
                <l xml:id="d004l92" n="92">Bella placent et praeda subacto ex hoste petita,</l>
                <l xml:id="d004l93" n="93">Et spoliis vitam et violenta agitare rapina;</l>
                <l xml:id="d004l94" n="94">Nec dubitent etiam armatos incurrere in hostis</l>
                <l xml:id="d004l95" n="95">Nudi armis, mortemque velint pro laude pacisci:</l>
                <l xml:id="d004l96" n="96">Tantum animi feret idaeus nascentibus ales.</l>
                <l xml:id="d004l97" n="97">Cui si felicis radios Iovis addidit ignis,</l>
                <l xml:id="d004l98" n="98">Hi patriam decorent armis et ab hoste tuantur</l>
                <l xml:id="d004l99" n="99">Victores, et opima Iovi in Capitolia figent,</l>
                <l xml:id="d004l100" n="100">Auratumque bovem statuent, actoque triumpho</l>
                <l xml:id="d004l101" n="101">Ornabuntque domum exuviis et templa trophaeis.</l>
                <l xml:id="d004l102" n="102">Sin Mavors, aut Saturni attestabitur astrum,</l>
                <l xml:id="d004l103" n="103">Arma quidem pharetraeque placent, et fortibus ausis</l>
                <l xml:id="d004l104" n="104">Laus aderit. Tamen aeratas ad signa tribuni</l>
                <l xml:id="d004l105" n="105">Sub duce disponent turmas, aliena sequentes</l>
                <l xml:id="d004l106" n="106">Auspicia, aut regum imperiis data iussa capessent;</l>
                <l xml:id="d004l107" n="107">Nanque Iovi sacer accipiter sua tela ministrat.</l>
                <l xml:id="d004l108" n="108">At cum se oceano immersat, mersabit et undis</l>
                <l xml:id="d004l109" n="109">Nascentem, fontisque suos sua flumina verset</l>
                <l xml:id="d004l110" n="110">Tros puer, et toto laticem diffundet ab amne;</l>
                <l xml:id="d004l111" n="111">Usque adeo occumbens saevit Iovis impiger ales,</l>
                <l xml:id="d004l112" n="112">Assuetusque aurae pontum indignatur et undas.</l>
                <l xml:id="d004l113" n="113">Ecce autem nova lux coelo se fundit aperto,</l>
                <l xml:id="d004l114" n="114">Cum se Aries, cum se Taurus super aequora tollit.</l>
                <l xml:id="d004l115" n="115">Collucent auro flammae, micat aureus aether,</l>
                <l xml:id="d004l116" n="116">Bracteaque ipsa suo se ventilat aurea gyro</l>
                <l xml:id="d004l117" n="117">Instrepitans. Lectas heoo in litore conchas,</l>
                <l xml:id="d004l118" n="118">Florere arboribus video atque inolescere gemmas</l>
                <l xml:id="d004l119" n="119">Per ramos, purumque excoctis montibus aurum</l>
                <l xml:id="d004l120" n="120">In rivos fluere, ac tenui mox forcipe ductum</l>
                <l xml:id="d004l121" n="121">Mollitumque manu et fuso leviore rotatum</l>
                <l xml:id="d004l122" n="122">Regia textilibus percurrere tegmina filis,</l>
                <l xml:id="d004l123" n="123">Quae dea nunc radio per serica vellera miscet</l>
                <l xml:id="d004l124" n="124">Intexens, nunc pingit acu, variatque colores</l>
                <l xml:id="d004l125" n="125">Alternans: nitet aurato nova purpura textu.</l>
                <l xml:id="d004l126" n="126">Ipsa, sedens solio insigni stellisque corusco,</l>
                <l xml:id="d004l127" n="127">Seligit aut gemmas terra gangetide vectas,</l>
                <l xml:id="d004l128" n="128">Aut baccas forat in sertis, pingitve monile</l>
                <l xml:id="d004l129" n="129">Multa docens. Nymphae instantis praecepta magistrae</l>
                <l xml:id="d004l130" n="130">Dextra obeunt, tacito et studio data fila ministrant.</l>
                <l xml:id="d004l131" n="131">Salve, Casiope; nam te quoque sidera coelo</l>
                <l xml:id="d004l132" n="132">Illustrant, coelique venis decus ipsa puellis;</l>
                <l xml:id="d004l133" n="133">Ornatus tu, diva, novos et serica templis</l>
                <l xml:id="d004l134" n="134">Dona paras, solioque deos veneraris eburno;</l>
                <l xml:id="d004l135" n="135">Tu regum intexis trabeas, tua munera pictae</l>
                <l xml:id="d004l136" n="136">Palmatae, sceptrumque auro gemmisque decorum,</l>
                <l xml:id="d004l137" n="137">Baccatumque monile, sacerque in fronte tiaras.</l>
                <l xml:id="d004l138" n="138">Nec tibi non Hebe, tibi non chorus omnis amantum</l>
                <l xml:id="d004l139" n="139">Assurgit, comptusque tuos tua dona requirit,</l>
                <l xml:id="d004l140" n="140">Distinctas auro vestis et cingula bullis</l>
                <l xml:id="d004l141" n="141">Aspra suis, cultaeque comae crinale decorum,</l>
                <l xml:id="d004l142" n="142">Chrysolithon digito insignem atque in fronte smaragdum.</l>
                <l xml:id="d004l143" n="143">Imprimis matura viro florente iuventa</l>
                <l xml:id="d004l144" n="144">Nupta tuos laeta expectans deposcit honores,</l>
                <l xml:id="d004l145" n="145">Illusam baccis chlamydem illustremque coronam</l>
                <l xml:id="d004l146" n="146">Coeruleo fulgore et purpureis hyacinthis,</l>
                <l xml:id="d004l147" n="147">Ardet et in mediis quae pendula gemma papillis.</l>
                <l xml:id="d004l148" n="148">Ipsa manu ligat ad frontem studiosa capillos,</l>
                <l xml:id="d004l149" n="149">Et suspendit acu tenui velamine vittam;</l>
                <l xml:id="d004l150" n="150">Illa volat, volitansque leves exsuscitat auras;</l>
                <l xml:id="d004l151" n="151">Ora nitent, ebur extersis in dentibus albet,</l>
                <l xml:id="d004l152" n="152">Purpuraque in roseis effulget grata labellis,</l>
                <l xml:id="d004l153" n="153">Perque genas lascivit Amor, qui, spicula torquens</l>
                <l xml:id="d004l154" n="154">Incensum ferus ex oculis iaculatus et ignem,</l>
                <l xml:id="d004l155" n="155">Vulnerat incautum insidians uritque maritum:</l>
                <l xml:id="d004l156" n="156">Gaudia tum tacito volvit sub pectore virgo.</l>
                <l xml:id="d004l157" n="157">Qualis ad Eridani ripas fluvialibus haerbis</l>
                <l xml:id="d004l158" n="158">Stella novas agitat choreas: ruit excita pubes</l>
                <l xml:id="d004l159" n="159">Ex agris mirata deam, ruit accola Mincii</l>
                <l xml:id="d004l160" n="160">Hadriacique sinus heros omnisque iuventus</l>
                <l xml:id="d004l161" n="161">Aemiliae, spumant nymphis properantibus amnes,</l>
                <l xml:id="d004l162" n="162">Non Satyris sunt arva satis, non prata Napaeis,</l>
                <l xml:id="d004l163" n="163">Spectantum studiis desunt loca. Mater amorum</l>
                <l xml:id="d004l164" n="164">Praecedit, molles virgo fert sedula gressus,</l>
                <l xml:id="d004l165" n="165">Dextra Amor, a laeva Charites comitantur. At illa</l>
                <l xml:id="d004l166" n="166">Ridet laeta dolosque oculis meditatur, et ignem</l>
                <l xml:id="d004l167" n="167">Huc illuc iacit: uruntur iuvenesque senesque,</l>
                <l xml:id="d004l168" n="168">Deficiunt Satyri exanimes, ipso aestuat amne</l>
                <l xml:id="d004l169" n="169">Eridanus, tremulae ludunt per coerula flammae.</l>
                <l xml:id="d004l170" n="170">At vates nymphae carus sua pectore versat</l>
                <l xml:id="d004l171" n="171">Gaudia sub tacito, atque immoto lumine perstat,</l>
                <l xml:id="d004l172" n="172">Deliciasque animo repetens, memor ipse futuras,</l>
                <l xml:id="d004l173" n="173">Invideat nec semideis et temnat amantes.</l>
                <l xml:id="d004l174" n="174">Exoriens haec Casiope dat munera natis</l>
                <l xml:id="d004l175" n="175">Ex auro gemmisque intertextisque figuris.</l>
                <l xml:id="d004l176" n="176">Atque utinam nunquam oceani se tinguat in amne</l>
                <l xml:id="d004l177" n="177">Occumbens, nunquam telo, nunquam ense minetur</l>
                <l xml:id="d004l178" n="178">Aut e praecipiti fatum crudele ruina,</l>
                <l xml:id="d004l179" n="179">Esset nec coelo spectatior altera virgo,</l>
                <l xml:id="d004l180" n="180">Nec quae plura suo peperisset commoda cultu.</l>
                <l xml:id="d004l181" n="181">At contra trux Andromede nova funera et atram</l>
                <l xml:id="d004l182" n="182">Molitur mortem, ac saevis cruciatibus instans</l>
                <l xml:id="d004l183" n="183">Supplicia exquirit; neque enim aut lamenta parentum</l>
                <l xml:id="d004l184" n="184">Coniugis aut moveant lacrimae, aut data munera flectant.</l>
                <l xml:id="d004l185" n="185">Mors illi pretium, et tormenta immania curae,</l>
                <l xml:id="d004l186" n="186">Vinclaque carcerque et nodoso ex aere catenae.</l>
                <l xml:id="d004l187" n="187">Vindictam dea pro scopulis, quibus ipsa pependit,</l>
                <l xml:id="d004l188" n="188">Deposcens, studia haec nascentibus improba monstrat,</l>
                <l xml:id="d004l189" n="189">Carnificesque manus et acutam in colla securim,</l>
                <l xml:id="d004l190" n="190">Divellitque artus truncos, et viscera mandit</l>
                <l xml:id="d004l191" n="191">Saeva impasta fame; vel cum minus improba saevit,</l>
                <l xml:id="d004l192" n="192">Praeficit effossis gravida e tellure metallis.</l>
                <l xml:id="d004l193" n="193">Hos mores dabit exoriens nepheleius, ut se</l>
                <l xml:id="d004l194" n="194">Exerit e pelago, quadrupes, properatque citatum</l>
                <l xml:id="d004l195" n="195">Taurus et ipse gradum attollens; sed atlantide ab unda</l>
                <l xml:id="d004l196" n="196">Saevior obiicietque feris et, corpora truncis</l>
                <l xml:id="d004l197" n="197">Affigens, animam extremis cruciatibus aufert.</l>
                <l xml:id="d004l198" n="198">Perpetuis etiam vinclis et carcere tetro</l>
                <l xml:id="d004l199" n="199">Damnabit, si forte minax hinc inde benignum</l>
                <l xml:id="d004l200" n="200">Stet sidus, dubio certans utrinque favore.</l>
                <l xml:id="d004l201" n="201">Hanc olim scopulo affixam et crudelia ponti</l>
                <l xml:id="d004l202" n="202">Horrentem monstra, ac sine spe auxilioque parentum,</l>
                <l xml:id="d004l203" n="203">Undoso erumpens pelago atque fluctibus imis</l>
                <l xml:id="d004l204" n="204">Se tollens, laniare immani gutture pergit</l>
                <l xml:id="d004l205" n="205">Bellua adacta fame, iussisque impulsa deorum.</l>
                <l xml:id="d004l206" n="206">Ter monstrum caput erecta cervice tetendit</l>
                <l xml:id="d004l207" n="207">Huc illuc volvens oculos, ter pandit hiatum</l>
                <l xml:id="d004l208" n="208">Immanem, terque et rictus, ter gutturis antrum</l>
                <l xml:id="d004l209" n="209">Undivomum, spumantque rotati e pectore fluctus.</l>
                <l xml:id="d004l210" n="210">Hinc sinuosum undis pelagus secat; aestuat aequor</l>
                <l xml:id="d004l211" n="211">Fulmineo caudae tractu, spumantiaque acto</l>
                <l xml:id="d004l212" n="212">Proscindens utero impellit rapida agmina aquarum;</l>
                <l xml:id="d004l213" n="213">Litora planguntur fluctu, et vagus intonat aer,</l>
                <l xml:id="d004l214" n="214">Ac nigro circum horrescunt maria undique nimbo.</l>
                <l xml:id="d004l215" n="215">Illa ut primum oculis hausit venientia monstra,</l>
                <l xml:id="d004l216" n="216">Tantum non extincta metu; tamen ultima corde</l>
                <l xml:id="d004l217" n="217">Haec agitans, vix ad vacuas ea protulit auras:</l>
                <l xml:id="d004l218" n="218">"Unde mihi, si me duri exposuere parentes,</l>
                <l xml:id="d004l219" n="219">Auxilium deserta petam? Mihi terra negatur</l>
                <l xml:id="d004l220" n="220">Praesidiumque hominum: saevit vis effera ponti,</l>
                <l xml:id="d004l221" n="221">Armaturque in me pelagi deus, ultimaque assunt</l>
                <l xml:id="d004l222" n="222">Supplicia, et iam viva novo decreta sepulcro,</l>
                <l xml:id="d004l223" n="223">Atque utinam defleta prius. Vos o precor, aurae</l>
                <l xml:id="d004l224" n="224">(Nanque hominum solitae ad superos deferre querelas),</l>
                <l xml:id="d004l225" n="225">Accipite haec, poenam miseratae et virginis annos,</l>
                <l xml:id="d004l226" n="226">Ac deferte Iovi. O si quae Iovis inclyta proles</l>
                <l xml:id="d004l227" n="227">Haec adeat loca, atque utinam ferus ille Medusae</l>
                <l xml:id="d004l228" n="228">Huc assit domitor, quem fama est, Gorgone caesa,</l>
                <l xml:id="d004l229" n="229">Raptantem spolia et caput ostentare sororum,</l>
                <l xml:id="d004l230" n="230">Palladis auxilio fretum ac tectum aegidos armis."</l>
                <l xml:id="d004l231" n="231">Vix haec, quanquam plura parat. Ruit aequore monstrum,</l>
                <l xml:id="d004l232" n="232">Impulsuque gravi litus tremit, assonat aether,</l>
                <l xml:id="d004l233" n="233">Vicinaeque fremunt valles. Illi inter obortae</l>
                <l xml:id="d004l234" n="234">Sunt oculis tenebrae atque ipsi sine sensibus artus.</l>
                <l xml:id="d004l235" n="235">Forte oram pelagi observans danaeius heros,</l>
                <l xml:id="d004l236" n="236">Qua quondam fama inachiam tranasse iuvencam,</l>
                <l xml:id="d004l237" n="237">Advertit sese ut ponto raptabat ab alto</l>
                <l xml:id="d004l238" n="238">Bellua, prospiciensque actos ad litora fluctus</l>
                <l xml:id="d004l239" n="239">Tanta mole, ruit praeceps, et litore curvo</l>
                <l xml:id="d004l240" n="240">Saxa petit, qua se cursu trahit illa citato;</l>
                <l xml:id="d004l241" n="241">Vidit ut exesa pendentem in rupe puellam</l>
                <l xml:id="d004l242" n="242">Exanimem iam et singultu fera fata trahentem,</l>
                <l xml:id="d004l243" n="243">Obstupuit visu, et sua mox conversus ad arma,</l>
                <l xml:id="d004l244" n="244">Non iam ensem, neque enim ense opus. Illa ut candida vidit</l>
                <l xml:id="d004l245" n="245">Pectora, subriguit faucem ac fera guttura pandit</l>
                <l xml:id="d004l246" n="246">Spumescens. Ast Acrisio satus intulit actam</l>
                <l xml:id="d004l247" n="247">Faucibus in mediis pinum, quae forte iacebat</l>
                <l xml:id="d004l248" n="248">Litore trunca, maris quondam iactata procellis,</l>
                <l xml:id="d004l249" n="249">Quantam vix paria hirta boum centena tulissent.</l>
                <l xml:id="d004l250" n="250">Eiectam rictu antennam curvamine caudae</l>
                <l xml:id="d004l251" n="251">Sustulit, intorsitque inimicum in Persea pistris.</l>
                <l xml:id="d004l252" n="252">Declinat venientem heros, rursusque receptam</l>
                <l xml:id="d004l253" n="253">Iniicit in monstri latus. At fera bellua tergum</l>
                <l xml:id="d004l254" n="254">Obvertens telum effugit, caudaque rotatum</l>
                <l xml:id="d004l255" n="255">Infregit scopulo, dura quod caute repulsum</l>
                <l xml:id="d004l256" n="256">Herois septem armigeros septenaque equorum</l>
                <l xml:id="d004l257" n="257">Corpora prostravit trunco, galeaeque superbum</l>
                <l xml:id="d004l258" n="258">Verrit humi conum, et lateri saevum abripit ensem.</l>
                <l xml:id="d004l259" n="259">Tum furiis acta in scopulum se gurgite tollit</l>
                <l xml:id="d004l260" n="260">Dira lues, rostro infrendens et faucibus hiscens,</l>
                <l xml:id="d004l261" n="261">Quadrupedum tabo atque hominum rabida ora cruentat.</l>
                <l xml:id="d004l262" n="262">Astitit attonito iuveni dea, vimque ministrans</l>
                <l xml:id="d004l263" n="263">Consilio iuvat. Hic scopulo, qui forte revulsa</l>
                <l xml:id="d004l264" n="264">Caute iacet, dextra obiecto bipatentia condit</l>
                <l xml:id="d004l265" n="265">Ora ferae; tamen illa diu multumque reluctans</l>
                <l xml:id="d004l266" n="266">Reiicit ore super, vacuasque eructat in auras.</l>
                <l xml:id="d004l267" n="267">Inde ruens scopulo scopulus conflixit, ut omne</l>
                <l xml:id="d004l268" n="268">Intonet et litus, vicinaque saxa resultent,</l>
                <l xml:id="d004l269" n="269">Extimeatque imo Nereus stupefactus in antro.</l>
                <l xml:id="d004l270" n="270">Nil ultra cunctandum heros ratus, aptat habendam</l>
                <l xml:id="d004l271" n="271">Aegida subnectitque humero, atque ita fertur in hostem.</l>
                <l xml:id="d004l272" n="272">Colligit in guttur sese fera, mox et in ipsum</l>
                <l xml:id="d004l273" n="273">Acrisioniaden hiscens ruit. Advocat ille</l>
                <l xml:id="d004l274" n="274">Palladis auxilium, clipeoque intectus aheno</l>
                <l xml:id="d004l275" n="275">Stat nitens et tela ferox horrentia quassat,</l>
                <l xml:id="d004l276" n="276">Siqua forte viam lateri invenit. Illa repente</l>
                <l xml:id="d004l277" n="277">Obvertit sese in nymphen. Sed fervidus heros</l>
                <l xml:id="d004l278" n="278">Antevenit, stetit et medius nymphaeque feraeque,</l>
                <l xml:id="d004l279" n="279">Aegidaque obiiciens caput anguineosque Medusae</l>
                <l xml:id="d004l280" n="280">Praetendit crines: sparsit coma tetra venenum</l>
                <l xml:id="d004l281" n="281">Per fauces, tumuere ferae tum guttura. At ille</l>
                <l xml:id="d004l282" n="282">Perstringitque oculos umbone, atque agmine denso</l>
                <l xml:id="d004l283" n="283">Serpentum implicitans, pulsat cava tempora adacto</l>
                <l xml:id="d004l284" n="284">Impavidus clipeo, ac mox lumine lumina condit.</l>
                <l xml:id="d004l285" n="285">Obriguit monstrum obtutu, ducitque repente</l>
                <l xml:id="d004l286" n="286">Horrentis molem scopuli, atque e corpore tanto</l>
                <l xml:id="d004l287" n="287">Stat rupes olim aequoreis pulsanda procellis.</l>
                <l xml:id="d004l288" n="288">Sacra Iovi nataeque Iovis parat orgia Perseus.</l>
                <l xml:id="d004l289" n="289">Virginis hinc teneris exsolvit vincula plantis,</l>
                <l xml:id="d004l290" n="290">Exanimem prius effatus: "Me, candida virgo,</l>
                <l xml:id="d004l291" n="291">(Pone metum) deus haec tibi demere vincula iussit;</l>
                <l xml:id="d004l292" n="292">Iupiter est genitor, fert et sua nomina Perseus."</l>
                <l xml:id="d004l293" n="293">Illa diu cunctata silet; sed, nomine Persei</l>
                <l xml:id="d004l294" n="294">Audito, paulatim oculos ad verba loquentis</l>
                <l xml:id="d004l295" n="295">Sustulit, et tacitus vigor ad praecordia serpit;</l>
                <l xml:id="d004l296" n="296">Quale sub aestivum solem, sitientibus haerbis,</l>
                <l xml:id="d004l297" n="297">Languescit moriens florum decus, acta repente</l>
                <l xml:id="d004l298" n="298">It coelo pluvia et largi de nubibus himbres</l>
                <l xml:id="d004l299" n="299">Irrorant, redit ille vigor, redit ille colorum</l>
                <l xml:id="d004l300" n="300">Mollis honos, spirant revocatis floribus arva,</l>
                <l xml:id="d004l301" n="301">Et laetae cultis violae renovantur in hortis.</l>
                <l xml:id="d004l302" n="302">Ergo, ut primum oculis lucem hausit, per freta torquens</l>
                <l xml:id="d004l303" n="303">Lumina perquirit monstrum. Sed abantius heros</l>
                <l xml:id="d004l304" n="304">Pro monstro cautem ostendit. Tum candida virgo</l>
                <l xml:id="d004l305" n="305">Porrexit iuveni dextram, calidusque per ima</l>
                <l xml:id="d004l306" n="306">Pectora respirat sanguis, totosque per artus</l>
                <l xml:id="d004l307" n="307">It tepor et niveos tingit nova purpura vultus.</l>
                <l xml:id="d004l308" n="308">Subrisit coniux, fixoque in lumine sensu,</l>
                <l xml:id="d004l309" n="309">Scitatur quae causa mali, quove orta parente.</l>
                <l xml:id="d004l310" n="310">Nympha subit: "Non ulla, heros, mea culpa. Dearum</l>
                <l xml:id="d004l311" n="311">Ira mihi, formaeque parens sibi conscia damno est,</l>
                <l xml:id="d004l312" n="312">Ausa maris se virginibus praeferre, suumque</l>
                <l xml:id="d004l313" n="313">Ostentans decus aequoreas armare sorores.</l>
                <l xml:id="d004l314" n="314">Hinc Nereus furit, hinc saevarum rector aquarum</l>
                <l xml:id="d004l315" n="315">Oceanus monstra ex imo ciet horrida fundo,</l>
                <l xml:id="d004l316" n="316">Quae natam poenae esposcant; nec te, impie Cepheu,</l>
                <l xml:id="d004l317" n="317">Movit amor." Silet hic lacrimis miseranda coortis.</l>
                <l xml:id="d004l318" n="318">Concipit his flammam iuvenis, mox talibus infit:</l>
                <l xml:id="d004l319" n="319">"Abstineas lacrimis, o iam mea, nec tibi mater</l>
                <l xml:id="d004l320" n="320">Flenda ferusve parens, aut ira inimica dearum,</l>
                <l xml:id="d004l321" n="321">Digna Iovis nurus et felix iam coniuge Perseo;"</l>
                <l xml:id="d004l322" n="322">Iniecitque manum collo ac sua gaudia pandit.</l>
                <l xml:id="d004l323" n="323">Illi perque oculos furtim perque ora cucurrit</l>
                <l xml:id="d004l324" n="324">Aura recens, quae semsum animi, quae guadia mentis</l>
                <l xml:id="d004l325" n="325">Explicet, et toto depellat tristia corde;</l>
                <l xml:id="d004l326" n="326">Qualis ubi deprensa dies sub nube maligna,</l>
                <l xml:id="d004l327" n="327">Dum squalet coelum et nigra sol conditur umbra,</l>
                <l xml:id="d004l328" n="328">Exsurgens lato oceano aut e montibus altis</l>
                <l xml:id="d004l329" n="329">Aura movens, fugat et tenebras et nubila late</l>
                <l xml:id="d004l330" n="330">Diffundit, redit ecce polo lux ipsa sereno.</l>
                <l xml:id="d004l331" n="331">Concinuit thalamos felix Hymenaeos, et arae</l>
                <l xml:id="d004l332" n="332">Corycios oluere crocos. Ruit undique ab ipso</l>
                <l xml:id="d004l333" n="333">Niloque Indoque ad tedas festina iuventus,</l>
                <l xml:id="d004l334" n="334">Perseaque Andromedenque sonant et litora et amnes,</l>
                <l xml:id="d004l335" n="335">Et Cassi iuga, et ipsa Arabum non hospita saxa,</l>
                <l xml:id="d004l336" n="336">Pulsatumque nemus serum, rupesque Promethei.</l>
                <l xml:id="d004l337" n="337">Ergo coniugium optatum dulcisque hymenaeos</l>
                <l xml:id="d004l338" n="338">Concordemque torum atque unos coluere penatis,</l>
                <l xml:id="d004l339" n="339">Imperiumque una sceptro tenuere superbo,</l>
                <l xml:id="d004l340" n="340">Atque hinc translati ad superos fulgentibus astris</l>
                <l xml:id="d004l341" n="341">Irradiant. Memor haec poenae fera vincula semper,</l>
                <l xml:id="d004l342" n="342">Semper torturas agitat; crudelia Perseus</l>
                <l xml:id="d004l343" n="343">Funera; sunt enses illi, sunt vulnera curae,</l>
                <l xml:id="d004l344" n="344">Gorgonei capitis semperque insignia praefert.</l>
                <l xml:id="d004l345" n="345">Quo surgente, aliquis veniens il luminis auras</l>
                <l xml:id="d004l346" n="346">Si Phoebus quoque gorgoneo sese extulit ortu,</l>
                <l xml:id="d004l347" n="347">Si Mavors telo infelix rutilante lacessat,</l>
                <l xml:id="d004l348" n="348">Quo sol, aut quo luna loco, dominumque locorum,</l>
                <l xml:id="d004l349" n="349">Nec felix stella occurset, coelove cadenti</l>
                <l xml:id="d004l350" n="350">Sese agat occasum versus regione secunda,</l>
                <l xml:id="d004l351" n="351">Huic caput avulsum collo violenta bipennis</l>
                <l xml:id="d004l352" n="352">Auferet, ut media truncus spectetur arena;</l>
                <l xml:id="d004l353" n="353">Aut etiam excisis manibus pedibusve queretur</l>
                <l xml:id="d004l354" n="354">Crudelis Geminos, crudelia sidera Pisces;</l>
                <l xml:id="d004l355" n="355">Vulnere seu crudo illacrimans et corpore toto</l>
                <l xml:id="d004l356" n="356">Saucius, incuset Phoebum dictynniaque arma,</l>
                <l xml:id="d004l357" n="357">Si media coeli e specula lunaverit arcum:</l>
                <l xml:id="d004l358" n="358">Usque adeo lnachides in nostra pericula saevit.</l>
                <l xml:id="d004l359" n="359">Nec vero monumenta hominum intestata reliquit</l>
                <l xml:id="d004l360" n="360">Iupiter, at coelo illustrans vestigia famae,</l>
                <l xml:id="d004l361" n="361">Virtutisque aperire viam ad nova nomina iussit.</l>
                <l xml:id="d004l362" n="362">Pegasus hinc coelo micat. Hic exordia fonti</l>
                <l xml:id="d004l363" n="363">Clara dedit, de quo sacros fudere liquores</l>
                <l xml:id="d004l364" n="364">Pierides, quibus ora pii sitientia vates</l>
                <l xml:id="d004l365" n="365">Admorunt, potusque sacer liquor Hippocrenes</l>
                <l xml:id="d004l366" n="366">Implevit mentes Musis et Apolline dignas.</l>
                <l xml:id="d004l367" n="367">Tum famae quaesitus honos, sua reddita famae</l>
                <l xml:id="d004l368" n="368">Praemia, Pieridum decus et daphneia laurus.</l>
                <l xml:id="d004l369" n="369">Post autem emeritos, coelo exposcente, labores</l>
                <l xml:id="d004l370" n="370">Pegasus effulget stellis; tamen ipse, laborum</l>
                <l xml:id="d004l371" n="371">Ac famae memor, assuetas in pectore curas</l>
                <l xml:id="d004l372" n="372">Nascentum ingeminat, quibus arma levesque sequantur</l>
                <l xml:id="d004l373" n="373">Quadriiuges, versentque agiles in pulvere currus,</l>
                <l xml:id="d004l374" n="374">Nunc hostem insectentur equis, nunc hostica castra</l>
                <l xml:id="d004l375" n="375">Explorent, dubiisque locum speculentur in agris.</l>
                <l xml:id="d004l376" n="376">Nec vero pedibus tantum, sed et acribus alis</l>
                <l xml:id="d004l377" n="377">Pegasus insiliit campo et sese intulit auris.</l>
                <l xml:id="d004l378" n="378">Hinc his ingenium velox et rebus agendis</l>
                <l xml:id="d004l379" n="379">Dexteritas ac cura vigil; tum notior usus</l>
                <l xml:id="d004l380" n="380">Haerbarum medicaeque artis, quis aegra ferarum</l>
                <l xml:id="d004l381" n="381">Corpora, quis hominum morbos et vulnera curent,</l>
                <l xml:id="d004l382" n="382">Quandoquidem assuetus pratis, assuetus et haerbis</l>
                <l xml:id="d004l383" n="383">Illarum studia ingenerat, nec inutile succi</l>
                <l xml:id="d004l384" n="384">Praesidium meditans et opem mortalibus aegris,</l>
                <l xml:id="d004l385" n="385">Quorum opera illatus coelo inter sidera fulget</l>
                <l xml:id="d004l386" n="386">Exoriens, cum Piscis aquis ruit, aureaque hudo</l>
                <l xml:id="d004l387" n="387">Vellere per summos effert se bellua fluctus.</l>
                <l xml:id="d004l388" n="388">At contra oceani praeceps delapsus in undam,</l>
                <l xml:id="d004l389" n="389">Oceani senis undam atque antra liquentia Nerei,</l>
                <l xml:id="d004l390" n="390">Excutit aut curru lacerum, aut e calce cruentum,</l>
                <l xml:id="d004l391" n="391">Aut dorso eiectum stygias deturbat ad undas</l>
                <l xml:id="d004l392" n="392">Pallentem et vanos fundentem e pectore questus.</l>
                <l xml:id="d004l393" n="393">Hunc post exoritur iuvenis, quem fessa trahentem</l>
                <l xml:id="d004l394" n="394">Genua vides. Ne, ne Alciden hunc rere. Fugacis</l>
                <l xml:id="d004l395" n="395">Ista viri species fraudumque instructa dolique,</l>
                <l xml:id="d004l396" n="396">Praecepsque in facinus, non ut tela aspera contra,</l>
                <l xml:id="d004l397" n="397">Luce palam, nixa hamento iaculetur adacto;</l>
                <l xml:id="d004l398" n="398">Nocte quidem tenebrisque atra grassatur in umbra</l>
                <l xml:id="d004l399" n="399">Insidians, saevisque inhiat simulata rapinis.</l>
                <l xml:id="d004l400" n="400">Hos animos curva effigies nascentibus indit,</l>
                <l xml:id="d004l401" n="401">Corporaque extento iactent pendentia fune,</l>
                <l xml:id="d004l402" n="402">In gyrum cogant artus et cerea membra,</l>
                <l xml:id="d004l403" n="403">Perque enses moveant nudis vestigia plantis,</l>
                <l xml:id="d004l404" n="404">Si Mars et Dictynna suis speculentur ab astris.</l>
                <l xml:id="d004l405" n="405">Saevus ab occasu ferrum insidiasque minatur,</l>
                <l xml:id="d004l406" n="406">Sin Mavors quoque fulmineam contorserit hastam;</l>
                <l xml:id="d004l407" n="407">Illos flamma furens ventoque agitata favilla</l>
                <l xml:id="d004l408" n="408">Ustulet, et picei tosto de viscere fumi</l>
                <l xml:id="d004l409" n="409">Agglomerent, serpat succensis ossibus ignis</l>
                <l xml:id="d004l410" n="410">Fervidus atque imis crepitent incendia venis.</l>
                <l xml:id="d004l411" n="411">Ast ubi coeruleo tingit sese aequore Pistris</l>
                <l xml:id="d004l412" n="412">Occumbens, si tunc hastam quoque sithonius dux</l>
                <l xml:id="d004l413" n="413">Torserit, externi fugiant vaga flumina Nili</l>
                <l xml:id="d004l414" n="414">Tyrrhenique maris fluctus et litora Calpes,</l>
                <l xml:id="d004l415" n="415">Ne turpis pascant phocas, armentaque Protei</l>
                <l xml:id="d004l416" n="416">Viscere pasta suo saturent et hiantia condant</l>
                <l xml:id="d004l417" n="417">Guttura, sed rursum ioniis in fluctibus ipsi</l>
                <l xml:id="d004l418" n="418">Aegeoque sinu magnoque in gurgite Ponti</l>
                <l xml:id="d004l419" n="419">Venentur vastos foetus maris undique clausos</l>
                <l xml:id="d004l420" n="420">Aggeribus. Quotiens heoo e litore surgens</l>
                <l xml:id="d004l421" n="421">Cetus et ipse suo faveat nascentibus ortu,</l>
                <l xml:id="d004l422" n="422">Cernere erit late pelago volitantia lina,</l>
                <l xml:id="d004l423" n="423">Et circum triplici cinctos indagine saltus</l>
                <l xml:id="d004l424" n="424">Aequoreos, monstra inductis trepidantia septis</l>
                <l xml:id="d004l425" n="425">Nec posse aut reperire viam, aut prorumpere claustris.</l>
                <l xml:id="d004l426" n="426">Ipsi de rate turrigera aut e puppibus altis</l>
                <l xml:id="d004l427" n="427">Ferratis instant hastis, iaciuntque tridentes</l>
                <l xml:id="d004l428" n="428">Pinnigeros. Imo referunt sese icta profundo,</l>
                <l xml:id="d004l429" n="429">Infixosque trahunt squamosa ad tergora contos;</l>
                <l xml:id="d004l430" n="430">Viribus hinc defecta suis et victa dolore</l>
                <l xml:id="d004l431" n="431">Vulneris, albentes rursum tolluntur in undas,</l>
                <l xml:id="d004l432" n="432">Seminecesque trahunt artus. At nautica pubes</l>
                <l xml:id="d004l433" n="433">Retibus invigilans funes agit, aut fera contis</l>
                <l xml:id="d004l434" n="434">Agmina perturbat; videasque indagine in una</l>
                <l xml:id="d004l435" n="435">Urgeri armentum vasti aequoris. Ille trucidat</l>
                <l xml:id="d004l436" n="436">Ense ferox, hic sullata secat ossa securi,</l>
                <l xml:id="d004l437" n="437">Hic unco trahit ad litus, praedaque superbus</l>
                <l xml:id="d004l438" n="438">Ingentis media tauros resupinat arena;</l>
                <l xml:id="d004l439" n="439">Pars laniat cultro insultans et viscera nudat,</l>
                <l xml:id="d004l440" n="440">In praedamque vocat socium; pars agmine longo</l>
                <l xml:id="d004l441" n="441">Per remos per transtra levi volat incita saltu,</l>
                <l xml:id="d004l442" n="442">Retiaque inclusasque feras ad litora raptat,</l>
                <l xml:id="d004l443" n="443">Ipsa suis diffisa humeris; sed lecta iuventus</l>
                <l xml:id="d004l444" n="444">Auxilio venit, ac vicino e margine tortis</l>
                <l xml:id="d004l445" n="445">Restibus innitens et vectibus aemula ductis</l>
                <l xml:id="d004l446" n="446">Oceanum secum oceani et vivaria tractat,</l>
                <l xml:id="d004l447" n="447">Et versa pelagi exuviae exponuntur in alga.</l>
                <l xml:id="d004l448" n="448">Nec mora, cum rapidis in equis vectantur ad urbes</l>
                <l xml:id="d004l449" n="449">Finitimas rostro et caudis minitantia monstra;</l>
                <l xml:id="d004l450" n="450">Hic latis strata in tabulis suffixave ad uncos</l>
                <l xml:id="d004l451" n="451">Ferratos, duplici horrescunt pendentia dorso,</l>
                <l xml:id="d004l452" n="452">Et squamosa rigent duris ad tergora pinnis;</l>
                <l xml:id="d004l453" n="453">Urbs ipsa armentum ad Nerei et spolia effera currit,</l>
                <l xml:id="d004l454" n="454">Ac montana ruit longe ad spectacula pubes.</l>
                <l xml:id="d004l455" n="455">Saepe etiam solem ad rapidum fumosve volucres</l>
                <l xml:id="d004l456" n="456">Suspendunt, sale sicca prius, perque oppida late</l>
                <l xml:id="d004l457" n="457">Exportant. It salsa maris fora per vaga merces</l>
                <l xml:id="d004l458" n="458">In frustis concisa et lancibus acta repandis.</l>
                <l xml:id="d004l459" n="459">Forsitan et salis arentes durare lacunas</l>
                <l xml:id="d004l460" n="460">Cura sit, et laticum sensus convertere amaros</l>
                <l xml:id="d004l461" n="461">In salsum. Medio purgantur litore campi,</l>
                <l xml:id="d004l462" n="462">Strataque arenosis includitur area septis;</l>
                <l xml:id="d004l463" n="463">Huc sapor ille gravis tristisque inducitur humor.</l>
                <l xml:id="d004l464" n="464">Inclusus lata cavea et circum aggere septus</l>
                <l xml:id="d004l465" n="465">Paulatim sub sole liquens exsudat, humique</l>
                <l xml:id="d004l466" n="466">Lentescit, donec sitiens rapideque coactus</l>
                <l xml:id="d004l467" n="467">In salem, variosque hominum concrevit in usus.</l>
                <l xml:id="d004l468" n="468">Haec Pistris. Sed quo coeli sub sidere natum,</l>
                <l xml:id="d004l469" n="469">Quave poli sub parte Colan rear? Alta Pelori</l>
                <l xml:id="d004l470" n="470">Saxa virum genuere, aluit quoque sicilis Aetna,</l>
                <l xml:id="d004l471" n="471">Et puer humanos hausit de matre liquores,</l>
                <l xml:id="d004l472" n="472">Instructusque hominum curis et ab arte magistra.</l>
                <l xml:id="d004l473" n="473">Sed tamen, ut paulatim aetas tulit, avia montis</l>
                <l xml:id="d004l474" n="474">Nulla petit, nulla ipse feris venabula torquet:</l>
                <l xml:id="d004l475" n="475">Litoribus tantum assistit, neptunniaque antra</l>
                <l xml:id="d004l476" n="476">Sola placent, solis gaudet piscator arenis.</l>
                <l xml:id="d004l477" n="477">Saepe pater sinuantem hamos plumboque honerantem</l>
                <l xml:id="d004l478" n="478">Retia, nexilibus mater persaepe sagenis</l>
                <l xml:id="d004l479" n="479">Intentum increpuit dictisque exarsit amaris.</l>
                <l xml:id="d004l480" n="480">Ille autem irato sese committere ponto</l>
                <l xml:id="d004l481" n="481">Audet, Nereidum et thalamos intrare repostos,</l>
                <l xml:id="d004l482" n="482">Tritonum penetrare domos Glaucique rccessus,</l>
                <l xml:id="d004l483" n="483">Et tentare imi pulsans clausa hostia Nerei.</l>
                <l xml:id="d004l484" n="484">Saepe illum Galatea, cavo dum prodit ab antro,</l>
                <l xml:id="d004l485" n="485">Mirata est, stupuitque viri per coerula gressum;</l>
                <l xml:id="d004l486" n="486">Saepe suas Arethusa comas dum siccat, euntem</l>
                <l xml:id="d004l487" n="487">Obstupuit simul et vitreo caput abdidit amne.</l>
                <l xml:id="d004l488" n="488">Nec vero maris occultos invadere saltus</l>
                <l xml:id="d004l489" n="489">Addubitat, ferro aut latebras violare ferarum</l>
                <l xml:id="d004l490" n="490">Ense canes, ense et tauros, ense horrida cete,</l>
                <l xml:id="d004l491" n="491">Et totas sese ante acies agit unus, et antris</l>
                <l xml:id="d004l492" n="492">Includit. Natat elato per Nerea telo,</l>
                <l xml:id="d004l493" n="493">Reginoque mari, sicula et regnator in unda.</l>
                <l xml:id="d004l494" n="494">Nanque etiam quo Scylla cavo fremit abdita in antro,</l>
                <l xml:id="d004l495" n="495">Cui latrant centum ora canum, centum ora luporum</l>
                <l xml:id="d004l496" n="496">Exhululant, ferro irrupit. Siluere remisso</l>
                <l xml:id="d004l497" n="497">Ore canes, siluit rabidorum turba luporum</l>
                <l xml:id="d004l498" n="498">Victa metu. Scylla immanis dum pandit hiatus,</l>
                <l xml:id="d004l499" n="499">Perforat hic gladio assurgens cava guttura: ibi illa</l>
                <l xml:id="d004l500" n="500">In latebras fugit et ponti procul abdita quaerit.</l>
                <l xml:id="d004l501" n="501">Ingressusque antrum iuvenis catinensis adesa</l>
                <l xml:id="d004l502" n="502">Ossa hominum attritosque artus et pabula cernit</l>
                <l xml:id="d004l503" n="503">Dira canum, truncasque manus et pectora et armos;</l>
                <l xml:id="d004l504" n="504">Tum puppes videt effractas, divulsaque transtra</l>
                <l xml:id="d004l505" n="505">Saxa super, rostra aerata squalentia truncis.</l>
                <l xml:id="d004l506" n="506">Et iam tertia lux roseo surgebat ab ortu,</l>
                <l xml:id="d004l507" n="507">Cum iuvenis laetus spoliis tantoque labore</l>
                <l xml:id="d004l508" n="508">Summa petit; summae nanti famulantur et undae,</l>
                <l xml:id="d004l509" n="509">Et pelagus posito praestat se ad iussa tumultu.</l>
                <l xml:id="d004l510" n="510">Occurrit laeta ad litus messenia turba,</l>
                <l xml:id="d004l511" n="511">Gratantur matres reduci, innuptaeque puellae</l>
                <l xml:id="d004l512" n="512">Mirantur, stupet effusum per litora vulgus.</l>
                <l xml:id="d004l513" n="513">Ille suos peragit cursus, aestuque secundo</l>
                <l xml:id="d004l514" n="514">Et portum petit et cursu portum intrat amico.</l>
                <l xml:id="d004l515" n="515">Victorem pelagi e muris urbs laeta salutat,</l>
                <l xml:id="d004l516" n="516">Praedaque per scopulos strataque exponitur alga;</l>
                <l xml:id="d004l517" n="517">Alga Colan, litusque Colan, Colan antra sonabant.</l>
                <l xml:id="d004l518" n="518">Hinc omnem pelago vitam atque in fluctibus egit</l>
                <l xml:id="d004l519" n="519">Nereidum choreis mistus, quem coerula Protei</l>
                <l xml:id="d004l520" n="520">Iam norant armenta, vagique per aequora circum</l>
                <l xml:id="d004l521" n="521">Adnabant delphines, et Ionio in toto</l>
                <l xml:id="d004l522" n="522">Mulcebat vario Tritonum buccina cantu.</l>
                <l xml:id="d004l523" n="523">Saepe etiam mediis sub fluctibus alta secantem</l>
                <l xml:id="d004l524" n="524">Obstupuere virum nautae, quibus ipse, reposto</l>
                <l xml:id="d004l525" n="525">Mox scopulo madidum exsiccans sub sole capillum,</l>
                <l xml:id="d004l526" n="526">Horrentem caeco signat sub marmore cautem,</l>
                <l xml:id="d004l527" n="527">Declinent qua arte et cumulos variantis arenae;</l>
                <l xml:id="d004l528" n="528">Quin etiam maris occultos instare tumultus,</l>
                <l xml:id="d004l529" n="529">Incumbant quibus aut coeli de partibus Euri,</l>
                <l xml:id="d004l530" n="530">Quaque die cogant atro se turbine nubes,</l>
                <l xml:id="d004l531" n="531">Immineantque hiemes pelago, et nox horreat umbra,</l>
                <l xml:id="d004l532" n="532">Neptunnique minas inceptaque tristia monstrat.</l>
                <l xml:id="d004l533" n="533">Hinc illi vela in portum expediuntque rudentes,</l>
                <l xml:id="d004l534" n="534">Ac iuveni ingentem baccho cratera coronant.</l>
                <l xml:id="d004l535" n="535">Ille autem, gratam ut cepit per membra quietem</l>
                <l xml:id="d004l536" n="536">Stratus humi, pelagoque atrox desaevit et Auster,</l>
                <l xml:id="d004l537" n="537">Non mora, spumantem in laticem se deiicit alto</l>
                <l xml:id="d004l538" n="538">E saxo relegens pontum, vadaque invia tentat.</l>
                <l xml:id="d004l539" n="539">Sola illi intacta et fatum exitiale Charybdis;</l>
                <l xml:id="d004l540" n="540">Hanc timet, huic ausus nunquam contendere monstro.</l>
                <l xml:id="d004l541" n="541">Forte diem solennem urbi Federicus agebat,</l>
                <l xml:id="d004l542" n="542">Et promissa aderant celeris spectacula cymbae;</l>
                <l xml:id="d004l543" n="543">Victori meritum chlamys ac super aurea torquis.</l>
                <l xml:id="d004l544" n="544">Hinc certant, quibus est et vis et gloria nandi:</l>
                <l xml:id="d004l545" n="545">Praemia caelatus crater atque insuber ensis.</l>
                <l xml:id="d004l546" n="546">Ingentem tum rex pateram capit atque ita fatur:</l>
                <l xml:id="d004l547" n="547">"Victorem maris ista Colan manet" et iacit illam</l>
                <l xml:id="d004l548" n="548">In pontum, qua saepe ferox latrare Charybdis</l>
                <l xml:id="d004l549" n="549">Assuevit, cum coeruleo sese extulit antro.</l>
                <l xml:id="d004l550" n="550">Insonuere undae iactu, ac lux candida fulsit</l>
                <l xml:id="d004l551" n="551">Sole repercussa et flammis radiantis aheni.</l>
                <l xml:id="d004l552" n="552">Cunctatur invenis fatoque exterritus haeret.</l>
                <l xml:id="d004l553" n="553">At rex, ni pateram ex imo ferat ille profundo,</l>
                <l xml:id="d004l554" n="554">Vinciri iubet attututum, expediuntque catenas.</l>
                <l xml:id="d004l555" n="555">"Vincant fata, inquit, fato et rex durior; haud me</l>
                <l xml:id="d004l556" n="556">Degenerem aspiciet tellus mea" seque sub undas</l>
                <l xml:id="d004l557" n="557">Demisit. Quantumque acer per inane columbam</l>
                <l xml:id="d004l558" n="558">Delapsus coelo accipiter sequiturque feritque,</l>
                <l xml:id="d004l559" n="559">Iamque alis, iamque ungue petens, tantum ille rotatam</l>
                <l xml:id="d004l560" n="560">Per fluctus, per saxa secans, imum usque profundum</l>
                <l xml:id="d004l561" n="561">Sectatur pateram, atque illam tenet impiger. Ecce</l>
                <l xml:id="d004l562" n="562">De latebris fera proripiens latrantia contra</l>
                <l xml:id="d004l563" n="563">Obiecit rabida ora canem, quibus ille nitentem</l>
                <l xml:id="d004l564" n="564">Pro clipeo obiecit pateram, seque ense tuetur.</l>
                <l xml:id="d004l565" n="565">Dumque aciem huc illuc ferri iacit, et micat acer</l>
                <l xml:id="d004l566" n="566">Perque lupos perque ora canum versatus, et agmen</l>
                <l xml:id="d004l567" n="567">Datque locum rursusque locum tenet, ilia monstri</l>
                <l xml:id="d004l568" n="568">Incumbens telo strinxit. Dedit icta fragorem</l>
                <l xml:id="d004l569" n="569">Alta cutis; squama horrisonas natat acta per undas.</l>
                <l xml:id="d004l570" n="570">Stridorem hic illa ingentem de faucibus imis</l>
                <l xml:id="d004l571" n="571">Sustulit, infremuit quo aequor, cava rupibus Aetna</l>
                <l xml:id="d004l572" n="572">Assultat, tremit aeratis sub postibus antrum</l>
                <l xml:id="d004l573" n="573">Vulcani, siculae nutant cum moenibus urbes,</l>
                <l xml:id="d004l574" n="574">Horrescitque novos procul ausonis ora tumultus.</l>
                <l xml:id="d004l575" n="575">Tum caudam explicitans totoque illata Charybdis</l>
                <l xml:id="d004l576" n="576">Corpore, ter pavidum assultu, ter verbere torto</l>
                <l xml:id="d004l577" n="577">Excussitque solo, caudaeque volumine cinctum</l>
                <l xml:id="d004l578" n="578">Illisit tandem scopulo, traxitque sub antrum,</l>
                <l xml:id="d004l579" n="579">Impastosque canes et hiantia guttura pavit.</l>
                <l xml:id="d004l580" n="580">Ille igitur coelo impulsus, tellure relicta,</l>
                <l xml:id="d004l581" n="581">In ponto degit vitam, et fatum aequore clausit.</l>
                <l xml:id="d004l582" n="582">Hactenus haec. Nunc illa, puer, mihi suspice plaustra,</l>
                <l xml:id="d004l583" n="583">Quae nunquam oceano tingunt, sed cardine summo</l>
                <l xml:id="d004l584" n="584">Volvuntur, parvoque ferunt sese incita gyro,</l>
                <l xml:id="d004l585" n="585">Ut nunquam occasu, nunquam rapiantur ab ortu;</l>
                <l xml:id="d004l586" n="586">Atque illam metire oculis, quae vertice in ipso</l>
                <l xml:id="d004l587" n="587">Tanquam fixa micat noctu, tamen usque vagatur,</l>
                <l xml:id="d004l588" n="588">Observatque polum atque axi vix mobilis haeret,</l>
                <l xml:id="d004l589" n="589">Stella lycaoniae referens monumenta puellae.</l>
                <l xml:id="d004l590" n="590">Ursa etenim quondam in silvis erravit, et antris</l>
                <l xml:id="d004l591" n="591">Delituit; sed victa fame, memor ipsa parentum</l>
                <l xml:id="d004l592" n="592">Saepe domos ac rura petit, commistaque vaccis</l>
                <l xml:id="d004l593" n="593">Decubuit stabulo et stetit ad fenilia vincta.</l>
                <l xml:id="d004l594" n="594">Illam pastores, dum pabula nota frequentant,</l>
                <l xml:id="d004l595" n="595">Saepe greges inter duxere ad pascua, et inter</l>
                <l xml:id="d004l596" n="596">Erravit pastos fera nonacrina iuvencos.</l>
                <l xml:id="d004l597" n="597">Sensisset vacua modulantem carmen in umbra</l>
                <l xml:id="d004l598" n="598">Damonem, vacuam saltu properabat ad umbram,</l>
                <l xml:id="d004l599" n="599">Et tantum immota suspendit arundinis aure,</l>
                <l xml:id="d004l600" n="600">Blanditurque oculis, ac singula verba canentis</l>
                <l xml:id="d004l601" n="601">Observans lambitque manus, sequiturque vocantem;</l>
                <l xml:id="d004l602" n="602">Gaudet et ipsa sui laudari voce magistri.</l>
                <l xml:id="d004l603" n="603">Hinc, quibus affulxit nascentibus arcadis Ursae</l>
                <l xml:id="d004l604" n="604">Sidus et e summo prospexit cardine Virgo,</l>
                <l xml:id="d004l605" n="605">His captos domitare ursos, immania corda,</l>
                <l xml:id="d004l606" n="606">His saevum genus indomitos frenare leones</l>
                <l xml:id="d004l607" n="607">Cura sit, et socios canibus coniungere pardos</l>
                <l xml:id="d004l608" n="608">Per nemus, infrenemque manu tractare elephantum,</l>
                <l xml:id="d004l609" n="609">Tum verbis formare, acrem ut tolerare magistrum</l>
                <l xml:id="d004l610" n="610">Assuescat, socium armato dignoscere ab hoste.</l>
                <l xml:id="d004l611" n="611">Hic illis amor, hoc studium sic imperat astrum</l>
                <l xml:id="d004l612" n="612">Exoriens. At, si occasum declinet ad ipsum,</l>
                <l xml:id="d004l613" n="613">Impastus leo, seu violentis unguibus ursus</l>
                <l xml:id="d004l614" n="614">Dilaniet; seu victa fame fera dente cruentet,</l>
                <l xml:id="d004l615" n="615">Si grave threicii minitetur stella tyranni.</l>
                <l xml:id="d004l616" n="616">Quid, qui per geminas Anguis convertitur Arctos</l>
                <l xml:id="d004l617" n="617">Et trahit ingenti sinuosa volumina cauda?</l>
                <l xml:id="d004l618" n="618">Hic Marsos dabit exoriens, qui vulnera cantu,</l>
                <l xml:id="d004l619" n="619">Qui sanent morsus, nigro qui sorte veneno,</l>
                <l xml:id="d004l620" n="620">Unguine paeonio et succis medicentur et haerbis,</l>
                <l xml:id="d004l621" n="621">Qui ferro atque igni, referantque Machaona dextra.</l>
                <l xml:id="d004l622" n="622">Ast, ubi ad occasum flexu leviore rotatus</l>
                <l xml:id="d004l623" n="623">In spiram petit hesperii vada lubrica ponti,</l>
                <l xml:id="d004l624" n="624">Letalis passim morbos et vulnera dente</l>
                <l xml:id="d004l625" n="625">Tabifico meditatur, et atro felle sagittas</l>
                <l xml:id="d004l626" n="626">Intingens miscetque malum per pocula virus,</l>
                <l xml:id="d004l627" n="627">Regalisque epulas tabo inficit, aut boleto</l>
                <l xml:id="d004l628" n="628">Promittit certam dubio sub funere mortem.</l>
                <l xml:id="d004l629" n="629">Haec Coluber fata occumbens mortalibus addit.</l>
                <l xml:id="d004l630" n="630">Talibus atque aliis seu declinantia in Austrum,</l>
                <l xml:id="d004l631" n="631">Sive ad hyperboreum surgunt quae sidera tractum,</l>
                <l xml:id="d004l632" n="632">Exercent hominem fatis, mentesque orientum</l>
                <l xml:id="d004l633" n="633">Sensibus afficiunt variis, variosque agitatus</l>
                <l xml:id="d004l634" n="634">Dant animis, unde et varios formantur ad usus,</l>
                <l xml:id="d004l635" n="635">Estque suum cunctis studium et sua cuique voluptas.</l>
                <l xml:id="d004l636" n="636">Saepe tamen vis firma animi, resque extera, lexve</l>
                <l xml:id="d004l637" n="637">Alternant fata, aut genio adversatur egestas.</l>
                <l xml:id="d004l638" n="638">Stat fatum tamen, et fato vis insita perstat.</l>
                <l xml:id="d004l639" n="639">Nec natura suas unquam inficiabitur artes</l>
                <l xml:id="d004l640" n="640">In rectum, pravumve vocet; vestigia servat</l>
                <l xml:id="d004l641" n="641">Usque sua et facilis per munera nota recursat,</l>
                <l xml:id="d004l642" n="642">Siqua forte locum dedit adversata potestas.</l>
                <l xml:id="d004l643" n="643">Multum opis, obliquo septem quae lumina cursu</l>
                <l xml:id="d004l644" n="644">Labuntur, dant sideribus coniuncta repostis;</l>
                <l xml:id="d004l645" n="645">Divitias tamen ingentis inopinaque regna</l>
                <l xml:id="d004l646" n="646">Dant ipsa, imperiumque ima de plebe togatis,</l>
                <l xml:id="d004l647" n="647">Et servos solio statuunt sceptrisque decorant;</l>
                <l xml:id="d004l648" n="648">Sed nec fida manent, certo nec foedere perstant.</l>
                <l xml:id="d004l649" n="649">Nam quantum coelo tolluntur et ipsa reposto,</l>
                <l xml:id="d004l650" n="650">Quoque loco maiore aliquem statuere, magisque</l>
                <l xml:id="d004l651" n="651">Evexere atque ex imo ad convexa tulere,</l>
                <l xml:id="d004l652" n="652">Hoc magis affligunt solo calcantque iacentem,</l>
                <l xml:id="d004l653" n="653">Et miseris statuunt hominum spectacula rebus.</l>
                <l xml:id="d004l654" n="654">Nunc iterum Iovis ad Zonam bissenaque monstra,</l>
                <l xml:id="d004l655" n="655">Nate, redi, patrisque memor praecepta capesse;</l>
                <l xml:id="d004l656" n="656">Regia nanque etiam regalibus ignibus astra</l>
                <l xml:id="d004l657" n="657">Quattuor e coeli signis regalia iura</l>
                <l xml:id="d004l658" n="658">Exercent. Ardet libyci ad praecordia monstri</l>
                <l xml:id="d004l659" n="659">Stella ingens, stella auratis circum ignea flammis,</l>
                <l xml:id="d004l660" n="660">Stella Iovis decus egregium et mavortia cura;</l>
                <l xml:id="d004l661" n="661">Cuius in exortu, seu cum tenet ardua mundi</l>
                <l xml:id="d004l662" n="662">Sidera, curvato sese illi iunxerit arcu</l>
                <l xml:id="d004l663" n="663">Silvipotens dea, silvicolis dea cognita nymphis,</l>
                <l xml:id="d004l664" n="664">Divitias illi immensas fascesque superbos</l>
                <l xml:id="d004l665" n="665">Fata parant: ille e castris peditemque equitemque</l>
                <l xml:id="d004l666" n="666">Educens bello domitas quassabit et urbes,</l>
                <l xml:id="d004l667" n="667">Et populos late victor ditione tenebit.</l>
                <l xml:id="d004l668" n="668">Illum etiam ingentemque animis ingentibus orsis</l>
                <l xml:id="d004l669" n="669">Ornabunt regem sceptra, et trabea aurea quondam</l>
                <l xml:id="d004l670" n="670">Insignem dabit et solio illustrabit eburno,</l>
                <l xml:id="d004l671" n="671">Si cui ab hoc ipso nascenti arriserit astro</l>
                <l xml:id="d004l672" n="672">Delia, et auricomae turgescant cornua fronti.</l>
                <l xml:id="d004l673" n="673">Bella tamen, bellique aestum, durosque labores,</l>
                <l xml:id="d004l674" n="674">Irarumque graves causas portendet iniqui</l>
                <l xml:id="d004l675" n="675">Stella senis, rutiloque furens Mars saeviet igni,</l>
                <l xml:id="d004l676" n="676">Cum vastum Nemees olim properantibus annis</l>
                <l xml:id="d004l677" n="677">Divertent antrum et spelaea horrenda revisent.</l>
                <l xml:id="d004l678" n="678">Tunc etenim fraudemque senis, violentaque tela</l>
                <l xml:id="d004l679" n="679">Threicii iuvenis, suspectaque comminus arma</l>
                <l xml:id="d004l680" n="680">Indignans fera, sese in cervicemque iubasque</l>
                <l xml:id="d004l681" n="681">Colligit, obscuroque fremens se proripit antro,</l>
                <l xml:id="d004l682" n="682">Mugituque auras et coelum territat ore</l>
                <l xml:id="d004l683" n="683">Horrificans. Pavet ipse senex; at ferrea Mavors</l>
                <l xml:id="d004l684" n="684">Obiectat scuta et tortam ferus excutit hastam,</l>
                <l xml:id="d004l685" n="685">Seque cava condit galea et saevum exerit ensem.</l>
                <l xml:id="d004l686" n="686">Fulmineus quatit horrisonis Leo dentibus ora,</l>
                <l xml:id="d004l687" n="687">Et parat assultu iam iam se inferre citato</l>
                <l xml:id="d004l688" n="688">Quadrupedans. Ruit excitum ad spectacula coelum,</l>
                <l xml:id="d004l689" n="689">Assensuque deum vario fremit assonus aether.</l>
                <l xml:id="d004l690" n="690">Haec eadem adversa e parte atque fluentibus undis,</l>
                <l xml:id="d004l691" n="691">Sidereis undis et fonte liquentis Aquarii,</l>
                <l xml:id="d004l692" n="692">Qua regale nitet villis radiantibus ostrum,</l>
                <l xml:id="d004l693" n="693">Nascenti evenient, ubi Delia culmine summo</l>
                <l xml:id="d004l694" n="694">Aut coelo exoriente suo adstipulabitur ore.</l>
                <l xml:id="d004l695" n="695">Si quaeras siculi mores geniumque tyranni,</l>
                <l xml:id="d004l696" n="696">Et regnum crudele, aulamque cruore madentem,</l>
                <l xml:id="d004l697" n="697">Sparsaque per duras hominum praecordia sentis,</l>
                <l xml:id="d004l698" n="698">Martius horrenti feret haec tibi Scorpius astro</l>
                <l xml:id="d004l699" n="699">Exoriens, seu cum medio dominatur olympo,</l>
                <l xml:id="d004l700" n="700">Et vicina micat crescenti lumine Phoebe;</l>
                <l xml:id="d004l701" n="701">Non toto quisquam coelo crudelior ignis</l>
                <l xml:id="d004l702" n="702">Vel saevit face, vel flamma violentius astrum.</l>
                <l xml:id="d004l703" n="703">Hinc et opes summae, summo et cum iure potestas</l>
                <l xml:id="d004l704" n="704">Insidiis armata et caedibus usa nefandis,</l>
                <l xml:id="d004l705" n="705">Grassatorque animus, et sparsa cruore libido;</l>
                <l xml:id="d004l706" n="706">Hinc Acragas tremit, et clausus bove mugit aheno</l>
                <l xml:id="d004l707" n="707">Infelix faber, et populis gemit Aetna subactis.</l>
                <l xml:id="d004l708" n="708">At contra oppositis Tauri de sedibus ardent</l>
                <l xml:id="d004l709" n="709">Felices stellae, non una in parte locatae.</l>
                <l xml:id="d004l710" n="710">De quarum radiis cum se et sua cornua Phoebe</l>
                <l xml:id="d004l711" n="711">Illustrans medio incedit pulcherrima coelo,</l>
                <l xml:id="d004l712" n="712">Aut thalamos, Aurora, tuos somno excita linquit,</l>
                <l xml:id="d004l713" n="713">Hinc auri venas fluitare Hermumque, Tagumque</l>
                <l xml:id="d004l714" n="714">Undantem, cumulos et opum perque atria verri,</l>
                <l xml:id="d004l715" n="715">Perque aulas fulgere suis aulea Britannis,</l>
                <l xml:id="d004l716" n="716">Luxuriare dapes mensis, fulvoque metallo</l>
                <l xml:id="d004l717" n="717">Tecta super radiare, ipsis penetralibus hortos</l>
                <l xml:id="d004l718" n="718">Frondentisque umbras aestivum excludere solem,</l>
                <l xml:id="d004l719" n="719">Et videas tabulata novis fulgentia signis;</l>
                <l xml:id="d004l720" n="720">Hinc populi favor, hinc indulgentissima cura</l>
                <l xml:id="d004l721" n="721">In populum et data per plebem sua dona viritim,</l>
                <l xml:id="d004l722" n="722">Hinc etiam templa idaeis innixa columnis</l>
                <l xml:id="d004l723" n="723">Conduntur, splendentque ebore ac testudine postes</l>
                <l xml:id="d004l724" n="724">Aurati, radiantque adytis donaria sacris</l>
                <l xml:id="d004l725" n="725">Ex auro argentoque et phidiaco caelatu,</l>
                <l xml:id="d004l726" n="726">Ac fama externas circum vaga labitur oras.</l>
                <l xml:id="d004l727" n="727">Si cui felicis ortus Latonia dextro</l>
                <l xml:id="d004l728" n="728">De cornu Bovis atque e sidere fecerit aureo,</l>
                <l xml:id="d004l729" n="729">Aut regale decus medio ostentarit olympo</l>
                <l xml:id="d004l730" n="730">Iupiter, et laeto placidus respexerit ore,</l>
                <l xml:id="d004l731" n="731">Illum urbes moderantem, illum maria alta trahentemque</l>
                <l xml:id="d004l732" n="732">Armatas in bella rates, illum arma virique</l>
                <l xml:id="d004l733" n="733">Horrebunt et equis volitantem et signa ferentem,</l>
                <l xml:id="d004l734" n="734">Italaque imperium tremet hoc sub vindice tellus.</l>
                <l xml:id="d004l735" n="735">Nec vero reliquis obliqui in partibus orbis</l>
                <l xml:id="d004l736" n="736">Sidera non multa fulgent radiantia luce,</l>
                <l xml:id="d004l737" n="737">Et claro illustrant tenebrosam lumine noctem,</l>
                <l xml:id="d004l738" n="738">Illustrisque viros et facta illustria reddunt.</l>
                <l xml:id="d004l739" n="739">Nam cui nascenti generoso effulxerit astro</l>
                <l xml:id="d004l740" n="740">Hellaeus quadrupes, primo dum cardine surgit,</l>
                <l xml:id="d004l741" n="741">Ille potens opibus regum notescet in aula,</l>
                <l xml:id="d004l742" n="742">Et multo terram dives proscindet aratro;</l>
                <l xml:id="d004l743" n="743">Ille reget populos, et magna potentibus armis</l>
                <l xml:id="d004l744" n="744">Dux geret, et factis famam sibi quaeret ab ipsis.</l>
                <l xml:id="d004l745" n="745">Decumbens fato placido, insignisque feretro</l>
                <l xml:id="d004l746" n="746">Effertur lacrimas interque atque ultima dona,</l>
                <l xml:id="d004l747" n="747">Si facilis placida annuerit quoque Iupiter ore.</l>
                <l xml:id="d004l748" n="748">Nec non horrentis Scorpii de tergore fulgens</l>
                <l xml:id="d004l749" n="749">Stella micat late ardenti spectabilis igne,</l>
                <l xml:id="d004l750" n="750">E cuius radiis et opes et larga supellex</l>
                <l xml:id="d004l751" n="751">Funditur et multo comitata potentia fastu.</l>
                <l xml:id="d004l752" n="752">Quod si felicis radios Iovis aureus ardor</l>
                <l xml:id="d004l753" n="753">Adiiciat, longe summi cumulentur honores,</l>
                <l xml:id="d004l754" n="754">Et longe primis ornentur fascibus aedes,</l>
                <l xml:id="d004l755" n="755">Primi etiam longe procerum extollentur in aula,</l>
                <l xml:id="d004l756" n="756">Et primi regum soliis loca iuncta tenebunt;</l>
                <l xml:id="d004l757" n="757">Sed mors saeva manet offensi principis ira.</l>
                <l xml:id="d004l758" n="758">Semiferi quoque tecta senis fulgentibus astris</l>
                <l xml:id="d004l759" n="759">Clara micant, nitet et facibus radiantibus aula.</l>
                <l xml:id="d004l760" n="760">Hinc illustre virum genus, hinc generosa propago</l>
                <l xml:id="d004l761" n="761">Exsurgit magisque potens sese asserit actis.</l>
                <l xml:id="d004l762" n="762">Imperio subiget populos, nova moenia condet,</l>
                <l xml:id="d004l763" n="763">Diruet hostiles urbes, et classe profundum</l>
                <l xml:id="d004l764" n="764">Instructa leget et foedabit sanguine pontum,</l>
                <l xml:id="d004l765" n="765">Strage virum insultans et multa caede superbus,</l>
                <l xml:id="d004l766" n="766">Victricesque manus, terraque marique potenti</l>
                <l xml:id="d004l767" n="767">Imperio reget et, domito tandem hoste, cruentus</l>
                <l xml:id="d004l768" n="768">Occumbet leto insigni atque ante agmina victor,</l>
                <l xml:id="d004l769" n="769">Tarpeius cui forte pater chironio ab antro</l>
                <l xml:id="d004l770" n="770">Fulxerit, ac nitidis sese coniunxerit astris</l>
                <l xml:id="d004l771" n="771">Exoriens, placido et moveat sua tempora nutu.</l>
                <l xml:id="d004l772" n="772">Aegoceros quoque nigranti sub nocte per umbram</l>
                <l xml:id="d004l773" n="773">Illustres effert radios, quis pectora nati</l>
                <l xml:id="d004l774" n="774">Ignescunt, mentique suum tenuatur acumen,</l>
                <l xml:id="d004l775" n="775">Et fortuna domus multa clarescet opum vi.</l>
                <l xml:id="d004l776" n="776">Cuius in exortu si se Latonia, si se</l>
                <l xml:id="d004l777" n="777">Addiderit socium belli deus, ensifer heros,</l>
                <l xml:id="d004l778" n="778">Nascentur qui caede hominum, qui sanguine fuso</l>
                <l xml:id="d004l779" n="779">Laetentur, quis bella animo et crudelia curae</l>
                <l xml:id="d004l780" n="780">Praelia, sub quorum imperio peditumque equitumque</l>
                <l xml:id="d004l781" n="781">Incedit legio et campis gradietur apertis,</l>
                <l xml:id="d004l782" n="782">Et quos fata manent ipsi quoque debita bello.</l>
                <l xml:id="d004l783" n="783">Irradiat post sub phrygii momenta ministri</l>
                <l xml:id="d004l784" n="784">Stella nitens, quae iustum animis rectumque probumque</l>
                <l xml:id="d004l785" n="785">Suadeat, et magnos olim promittat honores,</l>
                <l xml:id="d004l786" n="786">Quae populos late subdat, quae regna merenti</l>
                <l xml:id="d004l787" n="787">Decernat soliique decus sullime superbi;</l>
                <l xml:id="d004l788" n="788">Si saturnius hanc radiis pater aspicit aequis,</l>
                <l xml:id="d004l789" n="789">Si nato adiungat vires Saturnus amicas,</l>
                <l xml:id="d004l790" n="790">Et patri proprios et avo Latois honores</l>
                <l xml:id="d004l791" n="791">Coniungens, laeto ostentat sese aurea vultu,</l>
                <l xml:id="d004l792" n="792">Culta comam variisque caput circumdata gemmis,</l>
                <l xml:id="d004l793" n="793">Quaeque soror Phoebi et possit Iove nata videri.</l>
                <l xml:id="d004l794" n="794">Nec vero non et Veneri sua cura, ducumque,</l>
                <l xml:id="d004l795" n="795">Bellorumque nec arma timet generosa virago,</l>
                <l xml:id="d004l796" n="796">Quae Martem clipeo galeaque adamantideque harpe</l>
                <l xml:id="d004l797" n="797">Instruxit, dum prima Gyges in claustra tonantis</l>
                <l xml:id="d004l798" n="798">Intorsit saxa et ferratum in limina vectem;</l>
                <l xml:id="d004l799" n="799">Quae face ter iaculo immanem gladioque Ophialten</l>
                <l xml:id="d004l800" n="800">Ambussit, dum mento illi riget horrida barba</l>
                <l xml:id="d004l801" n="801">Illuvie foeda et squalenti emarcida coeno,</l>
                <l xml:id="d004l802" n="802">Quanta nec hirsutis tercentum pendeat hircis,</l>
                <l xml:id="d004l803" n="803">Nidorem incensa et saevam dedit usta mephitim;</l>
                <l xml:id="d004l804" n="804">Qua somno superi exciti rapido arma tumultu</l>
                <l xml:id="d004l805" n="805">Expediunt; ciet ardenti Venus agmina torre.</l>
                <l xml:id="d004l806" n="806">Forte etenim Cytherea toro surrexerat et se</l>
                <l xml:id="d004l807" n="807">Martis ab amplexu, nocturnis usa tenebris,</l>
                <l xml:id="d004l808" n="808">Surpuerat, roseoque diem properabat ab ortu,</l>
                <l xml:id="d004l809" n="809">Quo furta et longe celaret gaudia noctis.</l>
                <l xml:id="d004l810" n="810">Prima igitur venientem hostem dea sensit opemque</l>
                <l xml:id="d004l811" n="811">Prima tulit; sed longe illi laus maxima, quod iam</l>
                <l xml:id="d004l812" n="812">Terribilem galeam tractare atque aere rigentem</l>
                <l xml:id="d004l813" n="813">Coniferam ingentem atque ignes flammasque vomentem</l>
                <l xml:id="d004l814" n="814">Ausa, quod, iratum comitata ad moenia Martem,</l>
                <l xml:id="d004l815" n="815">Ante illum iaculata facem atque e turribus ignes,</l>
                <l xml:id="d004l816" n="816">Nobilis et facie et generosis nobilis ausis.</l>
                <l xml:id="d004l817" n="817">Ergo ubi candenti sese dea iunxerit astro</l>
                <l xml:id="d004l818" n="818">Exoriens, fulget notus quo sidere Piscis,</l>
                <l xml:id="d004l819" n="819">Et Phoebe nitido felix decurrat olympo,</l>
                <l xml:id="d004l820" n="820">Nascentur, quos relligio, quos aequa piumque</l>
                <l xml:id="d004l821" n="821">Oblectent cultusque deum et reverentia casti;</l>
                <l xml:id="d004l822" n="822">Nascentur, qui classe maris vada coerula verrant,</l>
                <l xml:id="d004l823" n="823">Qui terrarum obeant varios vario ordine tractus.</l>
                <l xml:id="d004l824" n="824">Illi etiam ingentis animos ingentibus actis</l>
                <l xml:id="d004l825" n="825">Adiungunt, et bella animis ingentibus audent</l>
                <l xml:id="d004l826" n="826">Et pelago et terris gerere, ac fera praelia miscent</l>
                <l xml:id="d004l827" n="827">Victores. Sed Amor media inter tela recursat,</l>
                <l xml:id="d004l828" n="828">Victoremque hominum subigit dea virginis armis.</l>
                <l xml:id="d004l829" n="829">Atque utinam non regum odiis, non saeva per iram</l>
                <l xml:id="d004l830" n="830">Contingat mors et fato rapiantur iniquo.</l>
                <l xml:id="d004l831" n="831">Talem olim rapidas phrygii Simoentis ad undas</l>
                <l xml:id="d004l832" n="832">Aeneam dea progenuit, quem fortibus armis</l>
                <l xml:id="d004l833" n="833">Insignemque animi iuvenem tot adire labores</l>
                <l xml:id="d004l834" n="834">Impulerint et fata novas exquirere sedes.</l>
                <l xml:id="d004l835" n="835">Hinc humeris patrem, inde deos et sacra ferentem,</l>
                <l xml:id="d004l836" n="836">Iactatumque mari magno libycosque per aestus</l>
                <l xml:id="d004l837" n="837">Accepit virgo hospitio, iunxitque hymenaeos.</l>
                <l xml:id="d004l838" n="838">Mox fines quaerentem atavum, Thybridisque recessus</l>
                <l xml:id="d004l839" n="839">Intrantem regna excipiunt dotaliaque arva.</l>
                <l xml:id="d004l840" n="840">Hinc atrox bellum exoritur pro coniuge, certat</l>
                <l xml:id="d004l841" n="841">Hinc Rutulum manus, hinc fulgentibus Arcades armis.</l>
                <l xml:id="d004l842" n="842">Ac tandem victor potitur regnoque toroque;</l>
                <l xml:id="d004l843" n="843">Sed fato cadit infelix cava ad antra Numici.</l>
                <l xml:id="d004l844" n="844">Hunc Libyae quondam errantem per devia mater</l>
                <l xml:id="d004l845" n="845">Tutata est, hunc turbatis Aquilonibus actum</l>
                <l xml:id="d004l846" n="846">Eripuit mediis e fluctibus, hunc et in arcto</l>
                <l xml:id="d004l847" n="847">Bellorum casu, Simois cum et Xanthus et ilii</l>
                <l xml:id="d004l848" n="848">Sanguine manarent campi, et mare caedibus horrens</l>
                <l xml:id="d004l849" n="849">Scuta virum galeasque et fortia corpora versat,</l>
                <l xml:id="d004l850" n="850">Ipsa enses ac tela inter flexusque rotarum</l>
                <l xml:id="d004l851" n="851">Astitit, et grave pro nato fert saucia vulnus;</l>
                <l xml:id="d004l852" n="852">Non potuit tamen immitis placare fluenti</l>
                <l xml:id="d004l853" n="853">Crudelis latices praefixaque saxa sub undis:</l>
                <l xml:id="d004l854" n="854">Usqueadeo nec fata deum mutare potest vis.</l>
                <l xml:id="d004l855" n="855">Digrediens haec ante, puer, non dicta docebo;</l>
                <l xml:id="d004l856" n="856">Tu memori mea verba animo ac sub pectore conde.</l>
                <l xml:id="d004l857" n="857">Omnia clauduntur coelo, coelum omnia secum</l>
                <l xml:id="d004l858" n="858">Mole sua rapit et celeri vertigine torquet,</l>
                <l xml:id="d004l859" n="859">Immotumque nihil patitur; tamen intima tellus</l>
                <l xml:id="d004l860" n="860">Stat semper, medium quoniam concessit in orbem;</l>
                <l xml:id="d004l861" n="861">Stant axes, quibus super versatur olympus.</l>
                <l xml:id="d004l862" n="862">Ipsa quidem oceani circumque intraque sonanti</l>
                <l xml:id="d004l863" n="863">Alluitur tellus fluctu, ac velut insula toto</l>
                <l xml:id="d004l864" n="864">Insurgit ponto, et mediis stans prominet undis;</l>
                <l xml:id="d004l865" n="865">Quas cursu vaga et alterna sub luce refulgens</l>
                <l xml:id="d004l866" n="866">Luna ciet, luna aestiferos motura tumultus.</l>
                <l xml:id="d004l867" n="867">Iam terras pontumque una complectitur aer,</l>
                <l xml:id="d004l868" n="868">Huc illuc ventis agitatus, et aequore aperto</l>
                <l xml:id="d004l869" n="869">Raptans himbriferos piceo cum turbine nimbos.</l>
                <l xml:id="d004l870" n="870">Quicquid enim tellure ima ac rorantibus undis</l>
                <l xml:id="d004l871" n="871">Exhalat, passim huc, sullato corpore, fertur</l>
                <l xml:id="d004l872" n="872">Evectum solisque rotis lunaeque quadriga;</l>
                <l xml:id="d004l873" n="873">Densatum mox in nubes pluviamque liquescit.</l>
                <l xml:id="d004l874" n="874">Ipsa autem luna imprimis fluitantibus auris</l>
                <l xml:id="d004l875" n="875">Imperat, et coelo citimos cum torqueat axes</l>
                <l xml:id="d004l876" n="876">Ac spatio breviore rotas agat, usque deorum</l>
                <l xml:id="d004l877" n="877">Consilia explorans et opes et castra, serenos</l>
                <l xml:id="d004l878" n="878">Nunc praefert vultus, rutilo nunc velat amictu,</l>
                <l xml:id="d004l879" n="879">Aut feruginea procedit nubila palla.</l>
                <l xml:id="d004l880" n="880">Multum etiam quibus in signis digressa feratur</l>
                <l xml:id="d004l881" n="881">Adiuvat, et peragret signi qua parte tyrannus.</l>
                <l xml:id="d004l882" n="882">Ignea vis pecori phryxeo et cornibus aureis,</l>
                <l xml:id="d004l883" n="883">Igneus et libyco vigor est rabiesque Leoni,</l>
                <l xml:id="d004l884" n="884">Candentique senex iaculatur ab igne sagittas</l>
                <l xml:id="d004l885" n="885">Phillyridos; nam terrestris vis insita Tauro,</l>
                <l xml:id="d004l886" n="886">Insita virgineae Spicae Aegocerontis et astris;</l>
                <l xml:id="d004l887" n="887">Nam Geminis placet aer aeriique recessus,</l>
                <l xml:id="d004l888" n="888">Hos puer idaeus probat, hos pometia virgo;</l>
                <l xml:id="d004l889" n="889">At Cancro fluviorum amor aequoraeque lacunae</l>
                <l xml:id="d004l890" n="890">Permansit, iuvat unda, iuvant stagnantia claustra;</l>
                <l xml:id="d004l891" n="891">Piscibus idem amor est, eadem quoque cura Nepai.</l>
                <l xml:id="d004l892" n="892">Hinc variant lunae vires, pugnantque vicissim</l>
                <l xml:id="d004l893" n="893">Signa simul, nec certa fides variantibus auris;</l>
                <l xml:id="d004l894" n="894">Hinc tempestates atque inconstantia coeli,</l>
                <l xml:id="d004l895" n="895">Succeditque Auster Boreae pluviumque sereno,</l>
                <l xml:id="d004l896" n="896">Ac mediis persaepe caloribus horruit aer,</l>
                <l xml:id="d004l897" n="897">Cum grando in solidis percrebruit horrida tectis.</l>
                <l xml:id="d004l898" n="898">Quin etiam variant solis viresque vicesque,</l>
                <l xml:id="d004l899" n="899">Quod coeli situs et signorum praestitit ordo</l>
                <l xml:id="d004l900" n="900">Obliquans, unde alternant noctesque diesque,</l>
                <l xml:id="d004l901" n="901">Ac tempus circum spatiis se versat iniquis.</l>
                <l xml:id="d004l902" n="902">Quattuor in partis quanquam diducitur annus,</l>
                <l xml:id="d004l903" n="903">Aequa sed a mediis ducuntur tempora signis,</l>
                <l xml:id="d004l904" n="904">Quis medium luci atque umbris sol dividit orbem;</l>
                <l xml:id="d004l905" n="905">Praecipiti loca celsa gradu, quaeque ima dehiscunt;</l>
                <l xml:id="d004l906" n="906">Dum certant inter sese, fugiuntque, fugantque,</l>
                <l xml:id="d004l907" n="907">Nunc nocti cedunt luces, nunc solibus umbrae,</l>
                <l xml:id="d004l908" n="908">Adversisque vagantur equis et frigus et aestas.</l>
                <l xml:id="d004l909" n="909">Omnia principio properant medioque morantur,</l>
                <l xml:id="d004l910" n="910">At finis neutrum retinens moderatur utrunque.</l>
                <l xml:id="d004l911" n="911">Temporis hinc verni quadrupes nepheleius auctor</l>
                <l xml:id="d004l912" n="912">It properans, semperque suas festinat ad haerbas.</l>
                <l xml:id="d004l913" n="913">Nec mora, nec requies: manet ad praesepia Taurus,</l>
                <l xml:id="d004l914" n="914">Ver manet, insistit bos indefessus aratro</l>
                <l xml:id="d004l915" n="915">Incumbens operi, incumbit quoque purpureum ver</l>
                <l xml:id="d004l916" n="916">Per silva, per prata, et coepto perstat in ipso.</l>
                <l xml:id="d004l917" n="917">At Geminis modus est, dum ver declinat, et ardens</l>
                <l xml:id="d004l918" n="918">Procedit coelo indomitis fervoribus aestas.</l>
                <l xml:id="d004l919" n="919">Hinc Pecori aurato vis mobilis; at sua Tauro</l>
                <l xml:id="d004l920" n="920">Vis constans, solidum robur stabilisque potestas;</l>
                <l xml:id="d004l921" n="921">Vis media est Geminis utroque a sidere ducta,</l>
                <l xml:id="d004l922" n="922">Communisque vigor; quae caetera signa sequuntur,</l>
                <l xml:id="d004l923" n="923">Ordine nexa suo servant hunc certa tenorem.</l>
                <l xml:id="d004l924" n="924">Nec vero quae signa Austro digressa feruntur</l>
                <l xml:id="d004l925" n="925">In Boream, non ipsa obliquis curribus ortum</l>
                <l xml:id="d004l926" n="926">Accelerant, raptantque habiles ad frena iugales.</l>
                <l xml:id="d004l927" n="927">Hinc ortus brevius spatium obliquantibus astris,</l>
                <l xml:id="d004l928" n="928">Hinc properans Aurora rubentibus advolat alis,</l>
                <l xml:id="d004l929" n="929">Ingeminat lux, ingeminant opera atque labores.</l>
                <l xml:id="d004l930" n="930">At contra quae de Boreae regione recursant</l>
                <l xml:id="d004l931" n="931">In Libyen, ea declivi properantia cursu</l>
                <l xml:id="d004l932" n="932">Oceano immersant sese, obliquantque sub aequor</l>
                <l xml:id="d004l933" n="933">Aethiopum; inde, ubi gangeos referuntur ad ortus,</l>
                <l xml:id="d004l934" n="934">Insudant clivo, ac sursum recto axe supinis</l>
                <l xml:id="d004l935" n="935">Vix referuntur equis. Subit hinc mora longior aequo,</l>
                <l xml:id="d004l936" n="936">Augenturque ortus spatia et nox crescit in umbra,</l>
                <l xml:id="d004l937" n="937">Decrescit labor, accrescit requiesque soporque.</l>
                <l xml:id="d004l938" n="938">Ventorum quoque vis variat variantibus astris.</l>
                <l xml:id="d004l939" n="939">Ignea praecipitem Boream, minitantia claustris</l>
                <l xml:id="d004l940" n="940">Arctois signa emittunt glaciemque nivemque.</l>
                <l xml:id="d004l941" n="941">Saepe tamen vicino Aries de tramite Cauros</l>
                <l xml:id="d004l942" n="942">Immistum Zephyro ac Boreae genus evocat antris.</l>
                <l xml:id="d004l943" n="943">Quis credat, gelidos flatus Iovis excitet astrum?</l>
                <l xml:id="d004l944" n="944">Excitet humentis Mars atque Atlantis ab undis?</l>
                <l xml:id="d004l945" n="945">Signa etenim maris humectos referentia fluctus,</l>
                <l xml:id="d004l946" n="946">Oceani occiduos aestus auramque Favonii</l>
                <l xml:id="d004l947" n="947">Sollicitant; tamen et libycis procul excita arenis</l>
                <l xml:id="d004l948" n="948">Flabra cient, Zephyro cognata frequenter et Austro.</l>
                <l xml:id="d004l949" n="949">Hunc prono e coeli tractu atque hiemalibus oris</l>
                <l xml:id="d004l950" n="950">Educit dea, coeruleo quondam edita ponto,</l>
                <l xml:id="d004l951" n="951">Educunt astra auripedi consortia Tauro.</l>
                <l xml:id="d004l952" n="952">Quin Eurumque Notumque una Capricornus, utrinque</l>
                <l xml:id="d004l953" n="953">Commistum genus, excipit bicoloribus alis;</l>
                <l xml:id="d004l954" n="954">Ast Eurumque Eurique domos nabataeaque claustra</l>
                <l xml:id="d004l955" n="955">Saturnus tenet, et gangetide regnat in aula;</l>
                <l xml:id="d004l956" n="956">Nonnunquam solis radiis calefactus et igni,</l>
                <l xml:id="d004l957" n="957">Suscitat horrisonas stridenti Aquilone procellas.</l>
                <l xml:id="d004l958" n="958">Tu vero terraeque situs et flumina et ipsos</l>
                <l xml:id="d004l959" n="959">Aspice arenosi tractus maris, aspice montes</l>
                <l xml:id="d004l960" n="960">Montibus impositos, et declinantia in imas</l>
                <l xml:id="d004l961" n="961">Convallis loca, et aeriis super indita saxis</l>
                <l xml:id="d004l962" n="962">Oppida. Non idem obtutus posituraque mundi</l>
                <l xml:id="d004l963" n="963">Omnibus est eadem, nec sol vagus omnibus idem,</l>
                <l xml:id="d004l964" n="964">Non similis natura soli, non aeris aura.</l>
                <l xml:id="d004l965" n="965">Hinc variat coeli vis et natura locorum,</l>
                <l xml:id="d004l966" n="966">Diversaeque vices rerum atque eventa per orbem;</l>
                <l xml:id="d004l967" n="967">Astrorum quoque dissimiles viresque vicesque</l>
                <l xml:id="d004l968" n="968">Temporaque inconstansque dies, variantibus umbris.</l>
                <l xml:id="d004l969" n="969">Sidereis nocturna umbris Latonia gaudet,</l>
                <l xml:id="d004l970" n="970">Gaudet nocturnis tenebris Erycina, suumque</l>
                <l xml:id="d004l971" n="971">Illecebris trahit haec nocturna ad gaudia amantem.</l>
                <l xml:id="d004l972" n="972">Ille, dolo laetus furtisque accommoda captans</l>
                <l xml:id="d004l973" n="973">Ocia, per tenebras graditur speculator opacas;</l>
                <l xml:id="d004l974" n="974">Lucem odit, memor et vulcania vincula et artes</l>
                <l xml:id="d004l975" n="975">Phoebeas cavet, et caeca insidiatur in umbra.</l>
                <l xml:id="d004l976" n="976">At lucem currusque Aurorae et lampada solis</l>
                <l xml:id="d004l977" n="977">Miratus pater altitonans, miratus et ipse</l>
                <l xml:id="d004l978" n="978">Falcitenens deus, occultas odere tenebras,</l>
                <l xml:id="d004l979" n="979">Exsultantque die, gaudentque patentibus auris.</l>
                <l xml:id="d004l980" n="980">Miretur nigrum Aethiopem crispante capillo</l>
                <l xml:id="d004l981" n="981">Albis et algenti Germania subdita coelo,</l>
                <l xml:id="d004l982" n="982">Miretur longamque comam candentiaque ora</l>
                <l xml:id="d004l983" n="983">Germani Nomas et lati niger accola Nili.</l>
                <l xml:id="d004l984" n="984">Illum sicca siti saevoque exusta calore,</l>
                <l xml:id="d004l985" n="985">Torridaque assiduo vicinia solis ab aestu</l>
                <l xml:id="d004l986" n="986">Urit, et incocto tingit nigra corpora fumo,</l>
                <l xml:id="d004l987" n="987">Contrahit et teretem per adusta foramina crinem;</l>
                <l xml:id="d004l988" n="988">Huic concreta gelu nivibusque oppressa malignis,</l>
                <l xml:id="d004l989" n="989">Quae regio riget arctois subiecta pruinis,</l>
                <l xml:id="d004l990" n="990">Vicinum e glacie candorem aspergine cana</l>
                <l xml:id="d004l991" n="991">Illinit, et niveum diffundit in ora colorem,</l>
                <l xml:id="d004l992" n="992">Ac multo irrorat madefactum sanguine corpus.</l>
                <l xml:id="d004l993" n="993">Inde fluit coma longa, et opacant ora capilli;</l>
                <l xml:id="d004l994" n="994">Hinc variat gens ipsa inter flammamque nivesque,</l>
                <l xml:id="d004l995" n="995">Atque alios referunt alia in regione colores,</l>
                <l xml:id="d004l996" n="996">Quos coeli miscent ignes errantiaque astra;</l>
                <l xml:id="d004l997" n="997">Hinc Phoeben niveae laetari vellere lanae,</l>
                <l xml:id="d004l998" n="998">Saturnumque atro rursum squalescere amictu</l>
                <l xml:id="d004l999" n="999">Dixere, ac rutilo Martem exsultare capillo.</l>
                <l xml:id="d004l1000" n="1000">Nec tantum color, ora etiam effigiesque virorum</l>
                <l xml:id="d004l1001" n="1001">Dissimiles inter sese prolisque patrumque,</l>
                <l xml:id="d004l1002" n="1002">Nec matri sua nata, nec uno e germine creti</l>
                <l xml:id="d004l1003" n="1003">Assimiles, nec neptis avo, aut soror ipsa sorori:</l>
                <l xml:id="d004l1004" n="1004">Usqueadeo coelique situs et sidera et ipsi</l>
                <l xml:id="d004l1005" n="1005">Dii variant ac signa, quibus sua plaustra revolvunt.</l>
                <l xml:id="d004l1006" n="1006">Quin variant etiam mores, et pectora sensus</l>
                <l xml:id="d004l1007" n="1007">Diversos agitant, studia et non una sequuntur.</l>
                <l xml:id="d004l1008" n="1008">Hinc animi secreta alto sub pectore condit</l>
                <l xml:id="d004l1009" n="1009">Consilio gravis, et casus timet usque futuros,</l>
                <l xml:id="d004l1010" n="1010">Et parcit parto, et provisa negocia differt</l>
                <l xml:id="d004l1011" n="1011">Cunctator, quoniam Saturni hoc imperat astrum.</l>
                <l xml:id="d004l1012" n="1012">Ille fidem, testisque deos, conceptaque verba</l>
                <l xml:id="d004l1013" n="1013">Posthabet, et rabidos irarum concitat aestus</l>
                <l xml:id="d004l1014" n="1014">Immitis, promptusque manu, violentus et exlex,</l>
                <l xml:id="d004l1015" n="1015">Hos mores quoniam Martis ferus indidit ardor.</l>
                <l xml:id="d004l1016" n="1016">Ast alium insignemque animi et praestantibus ausis</l>
                <l xml:id="d004l1017" n="1017">Nobilitat sol, et generoso corde superbum</l>
                <l xml:id="d004l1018" n="1018">Invitat studio imperii, atque extollit in altum</l>
                <l xml:id="d004l1019" n="1019">Placantemque aras divum, et pia vota ferentem.</l>
                <l xml:id="d004l1020" n="1020">Sunt quos et splendor iuvet atque exculta supellex,</l>
                <l xml:id="d004l1021" n="1021">Ornatusque domi fulgens, laqueariaque aurea,</l>
                <l xml:id="d004l1022" n="1022">Et tyriae vestes, villoso et purpura limbo.</l>
                <l xml:id="d004l1023" n="1023">Hos populis longe acceptos latonia luna</l>
                <l xml:id="d004l1024" n="1024">Commendat, favor hinc et amicae gratia plebis,</l>
                <l xml:id="d004l1025" n="1025">Ingeniumque habile, et rebus vis apta gerundis.</l>
                <l xml:id="d004l1026" n="1026">E stellis mite ingenium et sibi pectora recti</l>
                <l xml:id="d004l1027" n="1027">Conscia, sunt animi praeclara ad munera nati,</l>
                <l xml:id="d004l1028" n="1028">Iustitiamque colunt, et inest reverentia veri,</l>
                <l xml:id="d004l1029" n="1029">Et syncerus amor, pensi quoque sedula cura,</l>
                <l xml:id="d004l1030" n="1030">Nil praeceps; etenim Iovis hos sic temperat astrum.</l>
                <l xml:id="d004l1031" n="1031">Temperat ast alium Veneris nitor; hinc nitet illi</l>
                <l xml:id="d004l1032" n="1032">Cultus, et aurato fulgens nova purpura textu;</l>
                <l xml:id="d004l1033" n="1033">Luxuriat domus, ac lucos flant tecta sabaeos,</l>
                <l xml:id="d004l1034" n="1034">Et passim nitida Charites dominantur in aula.</l>
                <l xml:id="d004l1035" n="1035">Scitatur rerum causas et suscitat artis</l>
                <l xml:id="d004l1036" n="1036">Ignotas sollers, facundaque pectora versat</l>
                <l xml:id="d004l1037" n="1037">Mercurius, veterum repetens monumenta virorum;</l>
                <l xml:id="d004l1038" n="1038">Dum linguae pretium, dum famae affectat honorem,</l>
                <l xml:id="d004l1039" n="1039">Ignotum et patitur nihil, et contemnit inertes.</l>
                <l xml:id="d004l1040" n="1040">Hos mores nascentum animis errantia septem</l>
                <l xml:id="d004l1041" n="1041">Sidera dant, sed longe alios immista vicissim.</l>
                <l xml:id="d004l1042" n="1042">Ingentes hinc virtutes, ingentia rursum</l>
                <l xml:id="d004l1043" n="1043">Ducuntur vitia, et nusquam mortalibus unum est,</l>
                <l xml:id="d004l1044" n="1044">Ipse idem sibi dissimilis iuvenisque senexque.</l>
                <l xml:id="d004l1045" n="1045">Signa quoque adverso sibi dissidentia nisu</l>
                <l xml:id="d004l1046" n="1046">Dant varias animorum artis. Nam praedita motu</l>
                <l xml:id="d004l1047" n="1047">Signa cito celeres sensus agitataque longe</l>
                <l xml:id="d004l1048" n="1048">Ingenerant studia, et penetrabile mentis acumen,</l>
                <l xml:id="d004l1049" n="1049">Atque habiles ad laudem animos, civiliaque acta</l>
                <l xml:id="d004l1050" n="1050">Accendunt; hos cura deum et sollertia coeli</l>
                <l xml:id="d004l1051" n="1051">Rimantes rerum causas iuvat, his furor ille</l>
                <l xml:id="d004l1052" n="1052">Faticinus mentes agitat, panditque futura.</l>
                <l xml:id="d004l1053" n="1053">At curas animi tacitas frontemque severam,</l>
                <l xml:id="d004l1054" n="1054">Et pectus grave consiliis rigidumque tenaxque,</l>
                <l xml:id="d004l1055" n="1055">Iudiciumque immotum, et verba sonantia verum</l>
                <l xml:id="d004l1056" n="1056">Fixa dabunt; eadem argentique, eadem aemula honorum</l>
                <l xml:id="d004l1057" n="1057">Fomenta adiiciunt animis. Hinc densa clientum</l>
                <l xml:id="d004l1058" n="1058">Agmina delectat, hinc et certamine in omni</l>
                <l xml:id="d004l1059" n="1059">Pervicisse volunt, commentaque pectoris acri</l>
                <l xml:id="d004l1060" n="1060">Contendunt studio atque opera peragenda tenaci.</l>
                <l xml:id="d004l1061" n="1061">Signa bicorporeis rursum variata figuris</l>
                <l xml:id="d004l1062" n="1062">Instabilis reddunt animos, sensusque vagantis</l>
                <l xml:id="d004l1063" n="1063">Alternant; nil certum unquam, variantia corda</l>
                <l xml:id="d004l1064" n="1064">Insequitur non firma quidem sententia; verum</l>
                <l xml:id="d004l1065" n="1065">Mens habilis, resque ad varias versatile pectus.</l>
                <l xml:id="d004l1066" n="1066">Hos amor imbellesque lyrae, somnusque, venusque,</l>
                <l xml:id="d004l1067" n="1067">Ociaque ignavos reddunt, et Salmacis, et fons,</l>
                <l xml:id="d004l1068" n="1068">Quaeque tegunt nitidum frondosa umbracula fontem.</l>
                <l xml:id="d004l1069" n="1069">Quin etiam Leo getulus nepheleiaque astra,</l>
                <l xml:id="d004l1070" n="1070">Haemonio cum heroe sagittiferisque pharetris,</l>
                <l xml:id="d004l1071" n="1071">Exercentque maris animos, et mascula iura</l>
                <l xml:id="d004l1072" n="1072">Tutantur, gaudentque die ducibusque diurnis.</l>
                <l xml:id="d004l1073" n="1073">Hinc lucis pater, horarum pater, aetherius sol,</l>
                <l xml:id="d004l1074" n="1074">Tarpeiaeque arcis custos, qui nubila versat,</l>
                <l xml:id="d004l1075" n="1075">Ductores aciem hanc violenta in praelia raptant.</l>
                <l xml:id="d004l1076" n="1076">Illi ductorumque animos et praelia et artis</l>
                <l xml:id="d004l1077" n="1077">Imperio assueti referunt, gentemque virosque</l>
                <l xml:id="d004l1078" n="1078">His animis, his et studiis, his pectora curis</l>
                <l xml:id="d004l1079" n="1079">Instituunt. At foemineae Cytherea cohorti,</l>
                <l xml:id="d004l1080" n="1080">Quaeque soporiferis vehitur dea cynthia bigis</l>
                <l xml:id="d004l1081" n="1081">Dant signum. Sed nox tacitas iuvat, imperioque</l>
                <l xml:id="d004l1082" n="1082">Utuntur leviore duces, segnisque capessit</l>
                <l xml:id="d004l1083" n="1083">Iussa phalanx, ferturque animis muliebribus haerens.</l>
                <l xml:id="d004l1084" n="1084">Inde suos populis mores animosque ducumque</l>
                <l xml:id="d004l1085" n="1085">Praescribit leges, decretaque munera sancit.</l>
                <l xml:id="d004l1086" n="1086">Hinc legio Geminorum argivaque robora fratres</l>
                <l xml:id="d004l1087" n="1087">Ingentis tollunt animos, ingentiaque audent</l>
                <l xml:id="d004l1088" n="1088">Luce palam tenebras odere atque abdita facta.</l>
                <l xml:id="d004l1089" n="1089">Hos animis, hos consiliis, hos pectore et armis</l>
                <l xml:id="d004l1090" n="1090">Hortantur Latii deus atque Atlantide cretus,</l>
                <l xml:id="d004l1091" n="1091">Communemque aciem concordi foedere curant,</l>
                <l xml:id="d004l1092" n="1092">Et scribunt sua iura urbi, plebique, patrique.</l>
                <l xml:id="d004l1093" n="1093">Agmen agit quartum belli deus: arma tubaeque</l>
                <l xml:id="d004l1094" n="1094">Circumstant, Cytherea illi comes haeret; et alto</l>
                <l xml:id="d004l1095" n="1095">Quae Cyntho dea fert rigidos venabula in ursos.</l>
                <l xml:id="d004l1096" n="1096">Hae Martem comitatae, his agminis altera cura,</l>
                <l xml:id="d004l1097" n="1097">Nocturnisque dolis in castra inimica feruntur.</l>
                <l xml:id="d004l1098" n="1098">Quaenam, quae, rogo, causa, deus? Mortalia ubi arma</l>
                <l xml:id="d004l1099" n="1099">Obversans inter rapidas agis ense catervas</l>
                <l xml:id="d004l1100" n="1100">Impellens, cuneosque virum, feraque agmina equorum,</l>
                <l xml:id="d004l1101" n="1101">Immanem nunc te tigrim dente, ungue cruentum</l>
                <l xml:id="d004l1102" n="1102">Cernere erit rutilos foedantem sanguine campos,</l>
                <l xml:id="d004l1103" n="1103">Nunc latos referentem armos cavaque ora leonum,</l>
                <l xml:id="d004l1104" n="1104">Ipsam aciem densosque globos, ipsa agmina ferro</l>
                <l xml:id="d004l1105" n="1105">Sternentem, simul ense equites peditesque metentem?</l>
                <l xml:id="d004l1106" n="1106">At coelo divum ante oculos muliebria sectans</l>
                <l xml:id="d004l1107" n="1107">Consilia, illarum obsequiis tua munera et artes</l>
                <l xml:id="d004l1108" n="1108">Bellorum, bellorum artes crepitantiaque arma</l>
                <l xml:id="d004l1109" n="1109">Ascribis. Quantum illecebrae, quantum aurea possunt</l>
                <l xml:id="d004l1110" n="1110">Cypridis ora tuae? Quantum nox, illaque noctis</l>
                <l xml:id="d004l1111" n="1111">Gaudia? Quin etiam in tenebris, in nube maligna</l>
                <l xml:id="d004l1112" n="1112">Aspirans, Phoebes, thalamis, furtiva per umbras</l>
                <l xml:id="d004l1113" n="1113">Oscula et attactus tentasti ad pectora molles.</l>
                <l xml:id="d004l1114" n="1114">Hinc frater, quem nulla hominum res, nulla deorum</l>
                <l xml:id="d004l1115" n="1115">Prudentem latet, haec stolido maledicta tyranno</l>
                <l xml:id="d004l1116" n="1116">Obiectare ausus, dictisque adiungere pondus.</l>
                <l xml:id="d004l1117" n="1117">Furtis te natum illecebrisque dolisque dearum</l>
                <l xml:id="d004l1118" n="1118">Castra iuvent nocturna et foeminei comitatus.</l>
                <l xml:id="d004l1119" n="1119">Cede die. Iactantem te et tua facta sonantem</l>
                <l xml:id="d004l1120" n="1120">Cristato capite, in tenebris, tibi nocte, tibi umbris</l>
                <l xml:id="d004l1121" n="1121">Plaudentem, spolia e thalamis sine caede parantem</l>
                <l xml:id="d004l1122" n="1122">Miretur Charitum chorus et vulcania coniux.</l>
                <l xml:id="d004l1123" n="1123">Cede polo, fucosque genarum unguentaque amantis,</l>
                <l xml:id="d004l1124" n="1124">I, sequere, atque alium silvis meditator Adonim.</l>
                <lb/>
            </div1>
            <div1 xml:id="d005" type="section" decls="#md" met="H">
                <head>
                    <title>5</title>
                    <abbr>5</abbr>
                    <bibl source="digital">Marcello Montalto</bibl>
                </head>
                <l xml:id="d005l1" n="1">Nunc mihi quae virides colles rorantiaque arva,</l>
                <l xml:id="d005l2" n="2">Quae iuga gratorum nemorum ac viridantia ripis</l>
                <l xml:id="d005l3" n="3">Flumina, quaeque vagos colitis per devia fontis,</l>
                <l xml:id="d005l4" n="4">Aeriae aspirate aurae, atque favete vocanti,</l>
                <l xml:id="d005l5" n="5">Tethyos aeternae clarum genus, inclyta solis</l>
                <l xml:id="d005l6" n="6">Progenies, quas Oceani bipatentibus antris</l>
                <l xml:id="d005l7" n="7">Enisa est, decepta dolis et Apollinis arte</l>
                <l xml:id="d005l8" n="8">Dum Tethys miserum totiens excludit amantem.</l>
                <l xml:id="d005l9" n="9">Nanque quiescebat clauso dea nuda sub antro,</l>
                <l xml:id="d005l10" n="10">Cum deus ad postes tacitus rimatur, et omnem</l>
                <l xml:id="d005l11" n="11">Exploratque adytum, fraudemque in pectore versat</l>
                <l xml:id="d005l12" n="12">Igne calens, spectat simul et timet ipse videri;</l>
                <l xml:id="d005l13" n="13">Mox abit in tenuis radios, rimamque per arctam</l>
                <l xml:id="d005l14" n="14">Ingressus, fruitur thalamo et nova gaudia carpit.</l>
                <l xml:id="d005l15" n="15">Intumuit dea compressu, atque, absente marito,</l>
                <l xml:id="d005l16" n="16">Celat honus, decimo Oceanus dum sidere Calpen</l>
                <l xml:id="d005l17" n="17">Diffringit, pontum et terris immittit apertis</l>
                <l xml:id="d005l18" n="18">Victor et extremam pergit tentare Maeotim,</l>
                <l xml:id="d005l19" n="19">Commotus fama et generosae virginis annis;</l>
                <l xml:id="d005l20" n="20">Prodistisque utero tacitae et latuistis in umbra,</l>
                <l xml:id="d005l21" n="21">Oceano redeunte. Etenim pater ipse videri</l>
                <l xml:id="d005l22" n="22">Vos vetuit, tenues animas vix sensibus auctas;</l>
                <l xml:id="d005l23" n="23">Nocte quidem latitare antris, at luce vagari</l>
                <l xml:id="d005l24" n="24">Et pelago et terris, atque aera currere apertum,</l>
                <l xml:id="d005l25" n="25">Solarique aestus hominum, et mulcere laborem,</l>
                <l xml:id="d005l26" n="26">Longarum et voluit curas lenire viarum.</l>
                <l xml:id="d005l27" n="27">Ergo agite, o mihi cultae aurae, oceanitides aurae,</l>
                <l xml:id="d005l28" n="28">Et Tethy proles et Apolline dignae parente,</l>
                <l xml:id="d005l29" n="29">Este mihi comites terris pelagoque vaganti,</l>
                <l xml:id="d005l30" n="30">Mecum iter inceptum terite, et spirate canenti.</l>
                <l xml:id="d005l31" n="31">Vos ego Benaci ad ripam atque ad flumina Mantus</l>
                <l xml:id="d005l32" n="32">Sistam audax. Hic andiadum selecta sororum</l>
                <l xml:id="d005l33" n="33">Carmina et aonios laetae excipietis honores,</l>
                <l xml:id="d005l34" n="34">Quos olim memores divum referetis ad aures.</l>
                <l xml:id="d005l35" n="35">Ipse meleteum ad fluvium smyrnetidaque undam</l>
                <l xml:id="d005l36" n="36">Populeo statuam thalamo atque umbrante salicto.</l>
                <l xml:id="d005l37" n="37">Hic Dryadum teneris iuvet indulgere susurris,</l>
                <l xml:id="d005l38" n="38">Cernere et errantis per mollia prata Napaeas;</l>
                <l xml:id="d005l39" n="39">Hic plectro resonantem aureo, testudine et aurea</l>
                <l xml:id="d005l40" n="40">Calliopen, caput ad vitrei et cava cornua fontis,</l>
                <l xml:id="d005l41" n="41">Atque amnis veteres referentem carmine curas</l>
                <l xml:id="d005l42" n="42">Et vacet audisse, et vacua repetisse sub umbra.</l>
                <l xml:id="d005l43" n="43">Nanque suo et gelidus arsit quondam igne Meletes,</l>
                <l xml:id="d005l44" n="44">Pierius dum saepe chorus sese abluit amni</l>
                <l xml:id="d005l45" n="45">Et mersat liquidis argentea corpora lymphis:</l>
                <l xml:id="d005l46" n="46">Concipit hic deus ardentis sub pectore flammas,</l>
                <l xml:id="d005l47" n="47">Moeret, amat, soloque amens tabescit in antro.</l>
                <l xml:id="d005l48" n="48">Virginibus facies eadem, atque eadem omnibus aetas,</l>
                <l xml:id="d005l49" n="49">Idem habitus, par et vox et variantia cantus,</l>
                <l xml:id="d005l50" n="50">Par amor in cunctas. Unam sequiturque, cupitque;</l>
                <l xml:id="d005l51" n="51">Una tamen quae sit, dubium, et sententia differt.</l>
                <l xml:id="d005l52" n="52">Quae Clio fuit est Erato, quaeque ante Thalia</l>
                <l xml:id="d005l53" n="53">Melpomene est; errant flammae, furit ardor in una,</l>
                <l xml:id="d005l54" n="54">Illa quidem incerta est; urit vagus ignis amantem.</l>
                <l xml:id="d005l55" n="55">E latebris parat insidias, ut nulla dearum</l>
                <l xml:id="d005l56" n="56">Non fuerit tentata: huic oscula rapta per amnem</l>
                <l xml:id="d005l57" n="57">Abstulit; hanc silvis fugientem aggressus in altis</l>
                <l xml:id="d005l58" n="58">Implicitatque manu cervicem, honeratque lacertis</l>
                <l xml:id="d005l59" n="59">Iam iam, sed durae remorantur brachia sentes;</l>
                <l xml:id="d005l60" n="60">Illam spelunca in media, aut viridante sub umbra</l>
                <l xml:id="d005l61" n="61">Vitantemque aestus, et curas voce levantem,</l>
                <l xml:id="d005l62" n="62">Ni pastor ruat auxilio clamoribus actus,</l>
                <l xml:id="d005l63" n="63">Comprimat, et primae potiatur flore iuventae.</l>
                <l xml:id="d005l64" n="64">Tandem sive ea Calliope (sic fama putavit),</l>
                <l xml:id="d005l65" n="65">Sive Erato, aut longo decepta Polymnia somno</l>
                <l xml:id="d005l66" n="66">Vim passa est. Tumuere uteri. Ast ubi prodiit infans,</l>
                <l xml:id="d005l67" n="67">Quo factum commune chorus celaret, in altum</l>
                <l xml:id="d005l68" n="68">It properans Helicona; Chion mox, hinc Colophonem,</l>
                <l xml:id="d005l69" n="69">Inde Rhodon, repetitque tuos post, Smyrna, recessus,</l>
                <l xml:id="d005l70" n="70">Hinc ad centiforem Nili subit hostia Theben.</l>
                <l xml:id="d005l71" n="71">Indicat Aegyptus partum. At memor ipse sororum,</l>
                <l xml:id="d005l72" n="72">Et famae memor, et quodvis in crimine tantum est,</l>
                <l xml:id="d005l73" n="73">Musarum nequis prolem putet, auctor Apollo</l>
                <l xml:id="d005l74" n="74">Eripuit puero lucem et cava lumina condit;</l>
                <l xml:id="d005l75" n="75">Unde oculis capto nomen permansit Homero,</l>
                <l xml:id="d005l76" n="76">Et patria incerta est, dubioque auctore parentes.</l>
                <l xml:id="d005l77" n="77">Hunc vos, o mihi cultae aurae, oceanitides aurae,</l>
                <l xml:id="d005l78" n="78">Implentemque tubas cuneosque in bella vocantem</l>
                <l xml:id="d005l79" n="79">Miratae, Xanthum ad rapidum aut simoentida ad undam</l>
                <l xml:id="d005l80" n="80">Et sistetis iter, gelido et refovebitis amne.</l>
                <l xml:id="d005l81" n="81">Ipse sedens viridi in ripa ac variante sub alno</l>
                <l xml:id="d005l82" n="82">Nunc divos, nunc heroas vocet acer in arma,</l>
                <l xml:id="d005l83" n="83">Nunc deses vina et choreas et pocula cantet,</l>
                <l xml:id="d005l84" n="84">Aut Venerem, et blandos recinat lascivus amores,</l>
                <l xml:id="d005l85" n="85">Vulcanique dolos, et coelo cognita furta,</l>
                <l xml:id="d005l86" n="86">Quaeque olim longo memores repetatis in aevo,</l>
                <l xml:id="d005l87" n="87">Dum placido sermone viam ingratosque labores</l>
                <l xml:id="d005l88" n="88">Et iuvat hausisse, et gressus mollisse canendo:</l>
                <l xml:id="d005l89" n="89">Fando etenim levat, et labor et via fallit euntis.</l>
                <l xml:id="d005l90" n="90">Hoc nos, hoc, nate, auspicium dataque orsa sequamur;</l>
                <l xml:id="d005l91" n="91">Cantantes iter ingredimur, comitantur et aurae.</l>
                <l xml:id="d005l92" n="92">Te vero, mihi certa viae dux, inclyta cantu</l>
                <l xml:id="d005l93" n="93">Uranie, dum longum iter et spatia ardua circum,</l>
                <l xml:id="d005l94" n="94">Dum tantum maris et vastae telluris obimus,</l>
                <l xml:id="d005l95" n="95">Perque locos cultu vacuos squalentiaque arva</l>
                <l xml:id="d005l96" n="96">Erramus (superanda etenim iuga frigida Tauri,</l>
                <l xml:id="d005l97" n="97">Tranandaeque Alpes promotaque culmina coelo</l>
                <l xml:id="d005l98" n="98">Caucasia, et superis iam iam calcandus Imaus,</l>
                <l xml:id="d005l99" n="99">Qua Gangem large undantem gangeticaque antra</l>
                <l xml:id="d005l100" n="100">Emittens hinc, inde per horrida saxa rotatum</l>
                <l xml:id="d005l101" n="101">Devolvitque Indum, collectisque amnibus auctum</l>
                <l xml:id="d005l102" n="102">In mare patalium septena per hostia fundit),</l>
                <l xml:id="d005l103" n="103">Interea canere insuetum iuvet, et iuvet ipsis</l>
                <l xml:id="d005l104" n="104">Digredientem orsis et carmina culta sequentem</l>
                <l xml:id="d005l105" n="105">Terrasque aequoraque mulcere atque aera cantu,</l>
                <l xml:id="d005l106" n="106">Et fandi decus extremis adiungere rebus.</l>
                <l xml:id="d005l107" n="107">Sic tibi Sebethi crescit quae ad flumina laurus</l>
                <l xml:id="d005l108" n="108">Non Austrum urentem, non saevos sentiat himbris,</l>
                <l xml:id="d005l109" n="109">Sed gelidi foveant rores, sed mitior aura,</l>
                <l xml:id="d005l110" n="110">Et passim riguis inolescant lilia pratis.</l>
                <l xml:id="d005l111" n="111">Ipse quoque ignotos referam per carmina lusus,</l>
                <l xml:id="d005l112" n="112">Digrediens saepe, et coeptis dilabar ab ipsis,</l>
                <l xml:id="d005l113" n="113">Quo labor, insudatum iter et via iniqua levetur.</l>
                <l xml:id="d005l114" n="114">Nam tibi terrarumque situm, et cui subdita monstro</l>
                <l xml:id="d005l115" n="115">Quae regio, et sibi quemque locum quod vendicet astrum,</l>
                <l xml:id="d005l116" n="116">Expediam. Iacet extremis in partibus orbis</l>
                <l xml:id="d005l117" n="117">Oceano cincta et pelagi resonantibus undis</l>
                <l xml:id="d005l118" n="118">Gens Orco sata, gens Ditem commenta parentem,</l>
                <l xml:id="d005l119" n="119">Coeruleis quondam tellus habitata Britannis.</l>
                <l xml:id="d005l120" n="120">Hanc contra iacet algenti Germania campo</l>
                <l xml:id="d005l121" n="121">Dives aquis, dives nemorum viridantibus umbris,</l>
                <l xml:id="d005l122" n="122">Saevarumque parens foecunda altrixque ferarum.</l>
                <l xml:id="d005l123" n="123">Martius hanc quadrupes gentem atque haec litora servat,</l>
                <l xml:id="d005l124" n="124">Bellator quadrupes, fulvis qui cornibus horrens</l>
                <l xml:id="d005l125" n="125">Ad pugnam vocat et torva ciet agmina fronte,</l>
                <l xml:id="d005l126" n="126">Insignis villo, sed longe insignior ausis</l>
                <l xml:id="d005l127" n="127">Pugnarum, ipse e coelo, ipse et de limine olympi</l>
                <l xml:id="d005l128" n="128">Iam quassans caput et tereti cervice coruscans,</l>
                <l xml:id="d005l129" n="129">Iam frontem ferus excutiens, iam cornua iactans,</l>
                <l xml:id="d005l130" n="130">Sidereosque deum campos rutilantiaque arva</l>
                <l xml:id="d005l131" n="131">Prosubigens pede, et aurato sub vellere crispans.</l>
                <l xml:id="d005l132" n="132">Hinc Gallos, saevum genus atque immania corda,</l>
                <l xml:id="d005l133" n="133">Quos Rhodanus secat atque Liger refluentibus undis;</l>
                <l xml:id="d005l134" n="134">Hinc gentem indomitam et gaudentia pectora caede</l>
                <l xml:id="d005l135" n="135">Bastarnas ciet ad pugnam et fera suscitat arma,</l>
                <l xml:id="d005l136" n="136">Armaque, pilaque, hamentataque tela cateias.</l>
                <l xml:id="d005l137" n="137">Tum deus armipotens, secum nova gaudia versans,</l>
                <l xml:id="d005l138" n="138">Inspectatque ferum et pugnacia cornua laudat.</l>
                <l xml:id="d005l139" n="139">Mox hastam dextra excutiens et vertice conum</l>
                <l xml:id="d005l140" n="140">Flammantem ac longe iaculantem incendia cristam,</l>
                <l xml:id="d005l141" n="141">Erigit in pedibus seseque et concutit arma</l>
                <l xml:id="d005l142" n="142">Horrisonans. Ecce hic geminae de vertice flammae</l>
                <l xml:id="d005l143" n="143">Scintillant: hae agitatae Euris per inane feruntur</l>
                <l xml:id="d005l144" n="144">Incensae, facibusque auras atque aera signant,</l>
                <l xml:id="d005l145" n="145">Teutonicosque petunt saltus vadaque invia Rheni.</l>
                <l xml:id="d005l146" n="146">At circum populi longe lateque colentes</l>
                <l xml:id="d005l147" n="147">Ignescunt calido afflatu, et fax martia saevit.</l>
                <l xml:id="d005l148" n="148">Scintillis etenim alterius temerarius ardor</l>
                <l xml:id="d005l149" n="149">Incensus furit et truculentia fortibus ausis</l>
                <l xml:id="d005l150" n="150">Effera, at alterius effert calefacta favillis</l>
                <l xml:id="d005l151" n="151">Indomitum caput ac violenta superbia voce</l>
                <l xml:id="d005l152" n="152">Intonat, et nigro rabies armata veneno,</l>
                <l xml:id="d005l153" n="153">Foeda ungues, impexa comas et dente cruento;</l>
                <l xml:id="d005l154" n="154">Qua gressum movet et saltu se tollit Erinnys,</l>
                <l xml:id="d005l155" n="155">Crine minax; hac erranti discordia passu,</l>
                <l xml:id="d005l156" n="156">Iraque, vesanusque furor comes additur, et lis</l>
                <l xml:id="d005l157" n="157">Ipsa quidem ardenti spargens incendia dextra</l>
                <l xml:id="d005l158" n="158">Evocat e latebris bellum, ac sese instruit armis.</l>
                <l xml:id="d005l159" n="159">Sic ubi spinosis in saepibus horridus ignem</l>
                <l xml:id="d005l160" n="160">Iniicit agricola, et flammas agit Eurus euntis,</l>
                <l xml:id="d005l161" n="161">Omnia candescunt circum loca, candet et aer</l>
                <l xml:id="d005l162" n="162">Ignibus, insolita fervent sola subdita flamma;</l>
                <l xml:id="d005l163" n="163">Hic antro excitus coluber, minitantiaque ora</l>
                <l xml:id="d005l164" n="164">Attollens, oculis ignem vomit, et ruit alto</l>
                <l xml:id="d005l165" n="165">Pectore coeruleus, squamosaque tegmina verrens</l>
                <l xml:id="d005l166" n="166">Pulvereum sulcat spiris iter, aestuat ira,</l>
                <l xml:id="d005l167" n="167">Ingeminat calor et rabies nigrescit eundo,</l>
                <l xml:id="d005l168" n="168">Atque illi collo atque elato pectore livet</l>
                <l xml:id="d005l169" n="169">Virus, et erranti maculantur terga veneno;</l>
                <l xml:id="d005l170" n="170">Nunc caudam explicitans, sinuosaque tergora vertens,</l>
                <l xml:id="d005l171" n="171">Labitur, et toto capite exsilit, ac volat acer</l>
                <l xml:id="d005l172" n="172">Per frondes, per saxa ruens; nunc pectore toto</l>
                <l xml:id="d005l173" n="173">Eminet ac tergo sese exerit, et micat ore</l>
                <l xml:id="d005l174" n="174">Torva tuens, linguisque ferus iacit atra trisulcis</l>
                <l xml:id="d005l175" n="175">Vulnera; livescunt sparso nigra pabula felle.</l>
                <l xml:id="d005l176" n="176">Ergo incomposito confestim in bella tumultu</l>
                <l xml:id="d005l177" n="177">Currit ab arctois scopulis furialis Iberne,</l>
                <l xml:id="d005l178" n="178">Exerit e ripis Tamesis caput, exerit ingens</l>
                <l xml:id="d005l179" n="179">Albis, et incertas volvens Garienus arenas,</l>
                <l xml:id="d005l180" n="180">Vistulaque et summo decurrens monte Suevus.</l>
                <l xml:id="d005l181" n="181">Ecce vident Senonum populos, lateque vagantes</l>
                <l xml:id="d005l182" n="182">Vangiones trahere armatas in praelia turmas,</l>
                <l xml:id="d005l183" n="183">Lugosque, Creonasque, et certo Elveonas arcu,</l>
                <l xml:id="d005l184" n="184">Et Cimbros gladio insignes, et Saxones hasta,</l>
                <l xml:id="d005l185" n="185">Ac falcata truces qui raptant esseda Congi;</l>
                <l xml:id="d005l186" n="186">Tum Cattas, Tagratosque, habilemque ad tela Sicambrum,</l>
                <l xml:id="d005l187" n="187">Quique fremunt Chauci praeter vada nota Visurgi,</l>
                <l xml:id="d005l188" n="188">Iamque alpes metire oculis iugaque edita coelo</l>
                <l xml:id="d005l189" n="189">Subiectosque iugis campos glacialiaque arva,</l>
                <l xml:id="d005l190" n="190">Ac primum nemora illa ingentibus obsita silvis.</l>
                <l xml:id="d005l191" n="191">His Belgas ense invictos, Morinosque, Batavosque,</l>
                <l xml:id="d005l192" n="192">Arvernosque, ferum genus, his Venetosque, Remosque</l>
                <l xml:id="d005l193" n="193">Sustulit in campis Caesar belli deus, atro</l>
                <l xml:id="d005l194" n="194">Sanguine cum rubuit Liger, intepuitque cruore</l>
                <l xml:id="d005l195" n="195">Mosa virum, et capiunt vix ipsa cadavera ripae,</l>
                <l xml:id="d005l196" n="196">Oceano indignante comam et mersante sub amnem.</l>
                <l xml:id="d005l197" n="197">Ast illis (manet aeternum decus) interiit gens</l>
                <l xml:id="d005l198" n="198">Et silvis prognata et Rheno educta parente,</l>
                <l xml:id="d005l199" n="199">Gens ferro atque hosti primis assueta sub annis,</l>
                <l xml:id="d005l200" n="200">Helvetii, Usipetesque, atque effera corda Suevi,</l>
                <l xml:id="d005l201" n="201">Quis unum praedae studium, ac durare sub ipsis</l>
                <l xml:id="d005l202" n="202">Corpora fluminibus, teloque assuescere dextram.</l>
                <l xml:id="d005l203" n="203">Non urbis, non cura domus agrive colendi;</l>
                <l xml:id="d005l204" n="204">Venatu ducunt vitam atque e lacte liquenti,</l>
                <l xml:id="d005l205" n="205">Et quod marte sibi spoliato ex hoste pararint;</l>
                <l xml:id="d005l206" n="206">Bella placent fususque hostili e corpore sanguis.</l>
                <l xml:id="d005l207" n="207">Hos motus animosque atque haec certamina summo</l>
                <l xml:id="d005l208" n="208">Gradivus coelo inspectans, crepitantiaque arma</l>
                <l xml:id="d005l209" n="209">Conflictu pugnantum, et equis decora alta parantum</l>
                <l xml:id="d005l210" n="210">Hastaque et gladio et sparso super arva cruore,</l>
                <l xml:id="d005l211" n="211">Miratur simul ipse equites, peditesque, ducesque,</l>
                <l xml:id="d005l212" n="212">Tantarum et molem rerum ac conamina tanta.</l>
                <l xml:id="d005l213" n="213">Mox flammantem hastam et calvi tela horrida Iuli:</l>
                <l xml:id="d005l214" n="214">"Cedo, inquit, simul arma, simul mea signa nepoti,"</l>
                <l xml:id="d005l215" n="215">Delapsusque polo pugnanti atque ense furenti</l>
                <l xml:id="d005l216" n="216">Astat. Adesse deum sentit deus. Illicet hostes</l>
                <l xml:id="d005l217" n="217">Vertuntur, volat acer equoque insignis et ostro,</l>
                <l xml:id="d005l218" n="218">Per mediasque acies exsultat victor Iulus</l>
                <l xml:id="d005l219" n="219">Caede madens; natat in medio Mars ante cruore.</l>
                <l xml:id="d005l220" n="220">Hos lusus tibi, nate, viae coeptique laboris</l>
                <l xml:id="d005l221" n="221">Esse vides comites, quibus et vada summa Lemanni,</l>
                <l xml:id="d005l222" n="222">Nimbiferasque Alpes, quibus et fera regna Brigantum,</l>
                <l xml:id="d005l223" n="223">Rhoetorum et celsas hilares penetravimus arces.</l>
                <l xml:id="d005l224" n="224">En Drusi monumenta, tuique, Auguste, labores,</l>
                <l xml:id="d005l225" n="225">En fontes auro gravidi; fluit aggere ab alto</l>
                <l xml:id="d005l226" n="226">Labens vindelicos qui dividit Aenus agros,</l>
                <l xml:id="d005l227" n="227">Hoc effert antro Rhenus caput, evomit illo</l>
                <l xml:id="d005l228" n="228">Undarum rapidos insano murmore fluctus</l>
                <l xml:id="d005l229" n="229">Danubius, spumosa Padum specus altera versat,</l>
                <l xml:id="d005l230" n="230">Mons partu felix tanto totque amnibus auctus.</l>
                <l xml:id="d005l231" n="231">His sociis dum aurae spirant, dum ridet et aer,</l>
                <l xml:id="d005l232" n="232">Nec fessis placidos negat aonis unda liquores,</l>
                <l xml:id="d005l233" n="233">Coeptum iter ignotasque citi pergamus ad oras.</l>
                <l xml:id="d005l234" n="234">Nanque etiam Solymorum arces, lateque fluentem</l>
                <l xml:id="d005l235" n="235">Iordanem (loca nota deo), Syriaeque recessus</l>
                <l xml:id="d005l236" n="236">Finitimos, palmaeque feracem germine Idumen,</l>
                <l xml:id="d005l237" n="237">Carmelique apices, quin et libanitida cedrum,</l>
                <l xml:id="d005l238" n="238">Quaeque fluentisono cursu ferit aequora Corseus,</l>
                <l xml:id="d005l239" n="239">Et quam Chrysoroas lento subit amne paludem,</l>
                <l xml:id="d005l240" n="240">Cornupetens Aries rutilanti vellere servat,</l>
                <l xml:id="d005l241" n="241">Et Mars ipse suo gaudens prospectat ab astro.</l>
                <l xml:id="d005l242" n="242">At Nemeae fera tutatur samnitida terram,</l>
                <l xml:id="d005l243" n="243">Et Latium, tetricaeque domos, atque itala regna,</l>
                <l xml:id="d005l244" n="244">Et dites Umbrorum agros, opulentaque tecta</l>
                <l xml:id="d005l245" n="245">Aemiliae, quaeque arva secat quasque irrigat urbes</l>
                <l xml:id="d005l246" n="246">Mincius. Huic nymphae andiades lectaeque sorores</l>
                <l xml:id="d005l247" n="247">Benaci miscent violas, moestumque hyacinthum</l>
                <l xml:id="d005l248" n="248">Intexunt. Ille incedit per prata superbus,</l>
                <l xml:id="d005l249" n="249">Invitans faciles latebrosa ad furta Napaeas;</l>
                <l xml:id="d005l250" n="250">Quem vel maeonii cantus ascraeaque plectra,</l>
                <l xml:id="d005l251" n="251">Vel sibaritis avena peloriadesque cicutae</l>
                <l xml:id="d005l252" n="252">Inflarint, notum et choreis et amore Melissae.</l>
                <l xml:id="d005l253" n="253">Tutatur quoque quos labens de montibus altis</l>
                <l xml:id="d005l254" n="254">Dividit Eridanus populos, et territat urbes</l>
                <l xml:id="d005l255" n="255">Abruptis ferus aggeribus digressus et alveo,</l>
                <l xml:id="d005l256" n="256">Secum agros, secum agricolas, secum obvia raptat</l>
                <l xml:id="d005l257" n="257">Armenta, ipsarum fastigia celsa domorum,</l>
                <l xml:id="d005l258" n="258">Evertitque imo fundo, excussatque sub undis</l>
                <l xml:id="d005l259" n="259">Vasta fremens. Videt infelix sua pignora mater</l>
                <l xml:id="d005l260" n="260">Immersantem amnem, videt et deserta parentem</l>
                <l xml:id="d005l261" n="261">Nata senem involvi rapidarum gurgite aquarum.</l>
                <l xml:id="d005l262" n="262">Pignoribus dum sera parens, dum nata parenti</l>
                <l xml:id="d005l263" n="263">Auxilium parat, hic ambas circumacta vorago</l>
                <l xml:id="d005l264" n="264">Absorbet cumuloque ingenti vallat arenae.</l>
                <l xml:id="d005l265" n="265">Parte alia spumans albenti aspergine pastor</l>
                <l xml:id="d005l266" n="266">Dum pecudem pelago avertit, dumque arcet ab amne</l>
                <l xml:id="d005l267" n="267">Inclamans, fidusque illi comes astat aluta,</l>
                <l xml:id="d005l268" n="268">Obliquo rapitur torrente et hiantibus undis,</l>
                <l xml:id="d005l269" n="269">Sullatus mox aeria suffigitur alno.</l>
                <l xml:id="d005l270" n="270">Grex iusta natat. Hic fessus socia agmina aluta</l>
                <l xml:id="d005l271" n="271">Circuit. Ast illum abrumpens magno agmine vortex</l>
                <l xml:id="d005l272" n="272">Coeruleus, truncumque trahens vorat, et vorat una</l>
                <l xml:id="d005l273" n="273">Lanigerum armentum, truncoque involvit alutam</l>
                <l xml:id="d005l274" n="274">Latrantemque etiam ac domino pecorique timentem.</l>
                <l xml:id="d005l275" n="275">Tum miserae e summis luctum Phaethontides alnis</l>
                <l xml:id="d005l276" n="276">Ingeminant, miserae phaetontia turba sorores</l>
                <l xml:id="d005l277" n="277">Abrumpunt lamenta; vident electra suarum</l>
                <l xml:id="d005l278" n="278">Relliquias lacrimarum, acris monumenta doloris</l>
                <l xml:id="d005l279" n="279">Amne rapi, rapi et avulsis sua munera ripis;</l>
                <l xml:id="d005l280" n="280">Ac nova dum veteres revocant dispendia luctus,</l>
                <l xml:id="d005l281" n="281">Ipsae iterum Phaetonta, iterum Phaetonta requirunt.</l>
                <l xml:id="d005l282" n="282">Finitimae trepidant urbes foraque omnia circum,</l>
                <l xml:id="d005l283" n="283">Diffugiunt errantque greges custode relicti.</l>
                <l xml:id="d005l284" n="284">At lacrimans at fusa comas ac pectora plangens,</l>
                <l xml:id="d005l285" n="285">Desperans hominum et opem Ferraria, et ipsos</l>
                <l xml:id="d005l286" n="286">Urgenti vix posse deos obstare tumultu,</l>
                <l xml:id="d005l287" n="287">Praediaque oppidaque urbesque evertentibus undis,</l>
                <l xml:id="d005l288" n="288">Indomitis undis summum haud satis esse tonantem,</l>
                <l xml:id="d005l289" n="289">Excidium pavet attonita, atque immania fata</l>
                <l xml:id="d005l290" n="290">Diluviem expectat; ceu cum miserabilis ales,</l>
                <l xml:id="d005l291" n="291">Vincta pedem laqueo pennasque interlita visco,</l>
                <l xml:id="d005l292" n="292">Accipitrisque famem truculentique aucupis iram</l>
                <l xml:id="d005l293" n="293">Horrescit trepidans. Tum candida turribus altis,</l>
                <l xml:id="d005l294" n="294">Purpureosque sinus niveasque intecta papillas</l>
                <l xml:id="d005l295" n="295">Albenti strophio, formae sibi conscia amorumque</l>
                <l xml:id="d005l296" n="296">Eridani, sese ostentat, sua lumina in amnem</l>
                <l xml:id="d005l297" n="297">Defigit Stella arridens, ac flumina molli</l>
                <l xml:id="d005l298" n="298">Obtutu irradiat. Sentit sua gaudia et antro</l>
                <l xml:id="d005l299" n="299">Proripiens, cinctumque alno caput exerit undis</l>
                <l xml:id="d005l300" n="300">Eridanus. Tunc nympha oculis iacit aurea in illum</l>
                <l xml:id="d005l301" n="301">Tres veneres, tres illecebras, quibus excitet ignem,</l>
                <l xml:id="d005l302" n="302">Excitumque sua succendens ventilet aura.</l>
                <l xml:id="d005l303" n="303">Hic videas flammantem amnem longeque agitantem</l>
                <l xml:id="d005l304" n="304">Scintillas vomere et rapidos incendia fluctus.</l>
                <l xml:id="d005l305" n="305">Illa iterum illecebras, iterum veneresque liquoremque</l>
                <l xml:id="d005l306" n="306">Afflat acidalium, quis saevos temperat ignis;</l>
                <l xml:id="d005l307" n="307">Mox risum spirantem auram ambrosiaeque fluorem</l>
                <l xml:id="d005l308" n="308">Laeta movet. Leni flammae incenduntur ab aura,</l>
                <l xml:id="d005l309" n="309">Post liquido ambrosiae sparsae de rore madescunt:</l>
                <l xml:id="d005l310" n="310">Hinc iuveni in mediis liquuntur pectora flammis.</l>
                <l xml:id="d005l311" n="311">Ut magnes ferrum in sese versatque trahitque,</l>
                <l xml:id="d005l312" n="312">Sic virgo trahit Eridanum versatque tuendo,</l>
                <l xml:id="d005l313" n="313">Deque sinu iaculata faces succendit amantem.</l>
                <l xml:id="d005l314" n="314">Corripit ipse novam flammam, atque ignescit in amne.</l>
                <l xml:id="d005l315" n="315">Ecce ingens post terga fragor sonat, intonat aer,</l>
                <l xml:id="d005l316" n="316">Dissultant ripae, et fluctus se tollit ab imo;</l>
                <l xml:id="d005l317" n="317">Agnoscit deus instantem a cervice ruinam,</l>
                <l xml:id="d005l318" n="318">Attonitaeque timens dominae atque incensus amore,</l>
                <l xml:id="d005l319" n="319">Cessantem fluitare amnem iubet ocius. Ipse</l>
                <l xml:id="d005l320" n="320">Attollit dextra elatum triplici aere tridentem,</l>
                <l xml:id="d005l321" n="321">Concutiensque caput properanti elabitur unda</l>
                <l xml:id="d005l322" n="322">Insignis curru et terno cava tempora cornu;</l>
                <l xml:id="d005l323" n="323">Prospiciensque undantem alte descendere nimbum,</l>
                <l xml:id="d005l324" n="324">Vellentem arbusta, et secum vacua arva trahentem,</l>
                <l xml:id="d005l325" n="325">Armatam attollit dextram et ferus imperat ore:</l>
                <l xml:id="d005l326" n="326">"Nil ultra tentandum, undae, atque absistite ripis,</l>
                <l xml:id="d005l327" n="327">Parcite agris, vimque aggeribus cohibete sub ipsis."</l>
                <l xml:id="d005l328" n="328">Haec ait: illae spumantes tumido aequore fluctus</l>
                <l xml:id="d005l329" n="329">Includunt alto alveo, et placido agmine cursum</l>
                <l xml:id="d005l330" n="330">Maturant, pontum et tacitae ingrediuntur apertum.</l>
                <l xml:id="d005l331" n="331">Ipse locum celer optatosque revisit amores,</l>
                <l xml:id="d005l332" n="332">Et celsa dominam laetus de rupe salutat;</l>
                <l xml:id="d005l333" n="333">Libera sidereae plaudit Ferraria nymphae</l>
                <l xml:id="d005l334" n="334">Dona ferens, mox et placido gratatur amanti.</l>
                <l xml:id="d005l335" n="335">Haec vos haud ingrata viae solatia, nymphae</l>
                <l xml:id="d005l336" n="336">Aeriae, dum Flaminiae tranamus et amnes,</l>
                <l xml:id="d005l337" n="337">Et colles Piceni, et non vada tuta Truenti,</l>
                <l xml:id="d005l338" n="338">Dum praecutinas cautis, cavaque hostia Aterni,</l>
                <l xml:id="d005l339" n="339">Pelignumque solum, celebrataque flumina Musis,</l>
                <l xml:id="d005l340" n="340">Dum marrucinos colles, sitientiaque arva</l>
                <l xml:id="d005l341" n="341">Gargani peragramus et arenti Aufidon ora,</l>
                <l xml:id="d005l342" n="342">Et mecum cecinisse et iter lenisse canendo</l>
                <l xml:id="d005l343" n="343">Ac durum iuvet accentu mollisse laborem.</l>
                <l xml:id="d005l344" n="344">Sic vobis, nymphae, aeternum sit ludere, sic vos</l>
                <l xml:id="d005l345" n="345">Et gelidae accipiant valles et flumina fessas.</l>
                <l xml:id="d005l346" n="346">Ipsa etiam ardenti gaudet defensa Leone</l>
                <l xml:id="d005l347" n="347">Usta siti et latis fundens se Daunia campis,</l>
                <l xml:id="d005l348" n="348">Quaeque nitet pigro tellus madefacta Galeso;</l>
                <l xml:id="d005l349" n="349">Et tellus late ingenti circumdata Sile</l>
                <l xml:id="d005l350" n="350">Dives agris, dives pecoris, longe optima nutrix</l>
                <l xml:id="d005l351" n="351">Lenaeae vitis, ditique argentea gleba,</l>
                <l xml:id="d005l352" n="352">Clarorum inventrix studiorum, atque aemula divis,</l>
                <l xml:id="d005l353" n="353">Magna viris, magna ingeniis atque urbibus ingens;</l>
                <l xml:id="d005l354" n="354">Ac parvo distincta freto, oblatrante Charybdi,</l>
                <l xml:id="d005l355" n="355">Insula terrificis Aetnae celebrata caminis,</l>
                <l xml:id="d005l356" n="356">Cyclopum domus, et cupido loca pervia Diti.</l>
                <l xml:id="d005l357" n="357">Dum ferrugineo rapitur Proserpina curru,</l>
                <l xml:id="d005l358" n="358">Ad manesque iter ingrediens nova subruit antra,</l>
                <l xml:id="d005l359" n="359">Atque ea, quaesitam post natam Ereboque repertam</l>
                <l xml:id="d005l360" n="360">Monstratam et segetem mortalibus, horrea genti</l>
                <l xml:id="d005l361" n="361">Constituit dea, quae siculis dominatur in arvis;</l>
                <l xml:id="d005l362" n="362">Deque fame quotiens hominum genus omne laborat,</l>
                <l xml:id="d005l363" n="363">Antraque horreaque et cerealia claustra relaxat</l>
                <l xml:id="d005l364" n="364">Ac saturat laetas renovatis frugibus urbes.</l>
                <l xml:id="d005l365" n="365">Has gentes Leo, siderea dum spectat ab arce,</l>
                <l xml:id="d005l366" n="366">Florentisque manus videt, exsultatque videndo,</l>
                <l xml:id="d005l367" n="367">Ingentes illos animos ingentia ad acta</l>
                <l xml:id="d005l368" n="368">Suscitat, imperiique animos accendit ad arma</l>
                <l xml:id="d005l369" n="369">Horrificus. Sentit tacito nova gaudia corde</l>
                <l xml:id="d005l370" n="370">Delius, admiransque armos et pectora saevi</l>
                <l xml:id="d005l371" n="371">Quadrupedis, laeto fulgentia lumina vultu</l>
                <l xml:id="d005l372" n="372">Figit in Italiam, et genti gratatur et urbi,</l>
                <l xml:id="d005l373" n="373">Quae quondam Euro praescripsit Zephyroque Notoque,</l>
                <l xml:id="d005l374" n="374">Et Boreae imposuit leges, suaque intulit arma</l>
                <l xml:id="d005l375" n="375">Oceano, nunc templa deum et solennia curat,</l>
                <l xml:id="d005l376" n="376">Sacra colens, magno et ritus iam praeficit orbi.</l>
                <l xml:id="d005l377" n="377">Mox terram altricemque virum imperiique parentem,</l>
                <l xml:id="d005l378" n="378">Et leges condentem, et diis pia sacra ferentem</l>
                <l xml:id="d005l379" n="379">Commendatque Iovi, atque Italum fovet auctor honores.</l>
                <l xml:id="d005l380" n="380">Annuit his precibus divum pater. Inde fluit sors</l>
                <l xml:id="d005l381" n="381">Imperii magnarum et opum, et reverentia legum.</l>
                <l xml:id="d005l382" n="382">Phoenissas etiam gentes chaldaeaque regna,</l>
                <l xml:id="d005l383" n="383">Antiquum genus, irradiant fulgentia monstri</l>
                <l xml:id="d005l384" n="384">Vellera phoebei. Nam quos de rupibus altis</l>
                <l xml:id="d005l385" n="385">Pyrene spectat populos, quaeque aurea findit</l>
                <l xml:id="d005l386" n="386">Unda Tagi, quaeque arva secat Sicorisque vagique</l>
                <l xml:id="d005l387" n="387">Fontis Anas multoque trahens se gurgite Iberus,</l>
                <l xml:id="d005l388" n="388">Qua vasto circum pugnax Hispania ponto</l>
                <l xml:id="d005l389" n="389">Alluitur, quaque ora maris se celtica tuscae</l>
                <l xml:id="d005l390" n="390">Porrigit in portum Lunae, ac Tyrrhenia cultos</l>
                <l xml:id="d005l391" n="391">Ostentat colles, atque in mare solvitur Arnus</l>
                <l xml:id="d005l392" n="392">Clarus opum felixque operum atque insignis honorum,</l>
                <l xml:id="d005l393" n="393">Aurea quem gemino iungit Florentia ponte;</l>
                <l xml:id="d005l394" n="394">Parte alia solem ad rapidum clymeneiaque astra</l>
                <l xml:id="d005l395" n="395">Laudatos Arabum campos, pinguemque Sabaeum,</l>
                <l xml:id="d005l396" n="396">Eudaemon qua felici nitet inclyta gleba</l>
                <l xml:id="d005l397" n="397">(Betius hanc Zamete fluens lavit haerbiger amnis,</l>
                <l xml:id="d005l398" n="398">Et qui thura Laris foecundis miscet arenis</l>
                <l xml:id="d005l399" n="399">Stillantem evolvens in persica litora myrram,</l>
                <l xml:id="d005l400" n="400">Hanc ripa frondente vagus sinuantibus undis</l>
                <l xml:id="d005l401" n="401">Hormanus foecundat, et in vada caeca Priones</l>
                <l xml:id="d005l402" n="402">Sese agitans, dum coeruleo provectus ab alveo</l>
                <l xml:id="d005l403" n="403">Intrat Erythraeum per pascua laeta profundum),</l>
                <l xml:id="d005l404" n="404">Haemonius sibi iura senex haec vindicat. Inde</l>
                <l xml:id="d005l405" n="405">Iupiter hos populos placido fovet anxius astro,</l>
                <l xml:id="d005l406" n="406">Ac terram myrrae matrem stirpisque parentem,</l>
                <l xml:id="d005l407" n="407">Thuriferae miratur opimo germine laetam,</l>
                <l xml:id="d005l408" n="408">Bis ferat ut segetes anno, bis poma ministret.</l>
                <l xml:id="d005l409" n="409">At Parthos, genus acre, propinquaque Persidos arva,</l>
                <l xml:id="d005l410" n="410">Et latos Medorum agros taurina tuentur</l>
                <l xml:id="d005l411" n="411">Cornua, quaque Asiae litus se porrigit, et qua</l>
                <l xml:id="d005l412" n="412">Cyclades insanum tundunt mare, notaque Cypros</l>
                <l xml:id="d005l413" n="413">Ostentat paphias candenti marmore turres,</l>
                <l xml:id="d005l414" n="414">Ac sedis, Erycina, tuas, quibus aurea quondam</l>
                <l xml:id="d005l415" n="415">Fulgebas. Hinc ipsa urbes, hinc oppida gentemque</l>
                <l xml:id="d005l416" n="416">Invisens et blanda foves, et amica tueris,</l>
                <l xml:id="d005l417" n="417">Et fontis memor et nemorum, quis sedula natum</l>
                <l xml:id="d005l418" n="418">Formabas docilem hamatae se aptare pharetrae,</l>
                <l xml:id="d005l419" n="419">Tendere mox arcum, et celeres tentare sagittas</l>
                <l xml:id="d005l420" n="420">In volucres prima expertum. Illae ut amabile telum</l>
                <l xml:id="d005l421" n="421">Senserunt, placida Idalium implevere querela,</l>
                <l xml:id="d005l422" n="422">Murmuraque ingemuere leves. Strepit incitus ales</l>
                <l xml:id="d005l423" n="423">In venerem. Certos iterat puer impiger ictus,</l>
                <l xml:id="d005l424" n="424">Inde feras pecudesque petens graviore sagitta.</l>
                <l xml:id="d005l425" n="425">Ipsa, faces iaculata, novum post vulnera vulnus</l>
                <l xml:id="d005l426" n="426">Infligis: caluere ferae, grexque omnis in ignem</l>
                <l xml:id="d005l427" n="427">Incensus furit. Hic audax puer aptat in ipsos</l>
                <l xml:id="d005l428" n="428">Pastores ramum, quem stirpe athamantide vulsum</l>
                <l xml:id="d005l429" n="429">Mater acidalio continxerat amne. Ibi vulgus</l>
                <l xml:id="d005l430" n="430">Pastorum pecudesque interque armenta ferasque</l>
                <l xml:id="d005l431" n="431">Ingemuit: silvae insolita sonuere querela.</l>
                <l xml:id="d005l432" n="432">Tum Charites fudere novos e fonte liquores,</l>
                <l xml:id="d005l433" n="433">Vulnera quis gemitusque et acuti in corde dolores</l>
                <l xml:id="d005l434" n="434">Sedantur; tunc ipsa, sinum nudata, papillas</l>
                <l xml:id="d005l435" n="435">Exeris: effulxit iubar, ac de pectore eburno</l>
                <l xml:id="d005l436" n="436">Afflarunt gelidae Zephyris felicibus aurae,</l>
                <l xml:id="d005l437" n="437">Quis aestus recreas iuvenum lenisque dolorem.</l>
                <l xml:id="d005l438" n="438">Hic videas amnem ad rapidum viridante sub alno</l>
                <l xml:id="d005l439" n="439">Pastores miscere novas per prata choreas;</l>
                <l xml:id="d005l440" n="440">Hic primum cecinit teneros nova fistula amores,</l>
                <l xml:id="d005l441" n="441">Insuetumque suae carmen modulatur amicae</l>
                <l xml:id="d005l442" n="442">Upilio; assuevere choris Dryadesque Napaeaeque,</l>
                <l xml:id="d005l443" n="443">Et Panes socii, et nemorum montana propago.</l>
                <l xml:id="d005l444" n="444">Tum primum nymphae heroem, heros heroinen</l>
                <l xml:id="d005l445" n="445">Arsit; amant heroes, amat pastoria turba.</l>
                <l xml:id="d005l446" n="446">Ipsa inter medios iuvenes mediasque puellas</l>
                <l xml:id="d005l447" n="447">Compta canis, silvasque moves et flumina sistis,</l>
                <l xml:id="d005l448" n="448">Et circum pictae variant sua rostra volucres.</l>
                <l xml:id="d005l449" n="449">Has artes Cypros atque haec incunabula nato</l>
                <l xml:id="d005l450" n="450">Prima dedit, primosque tibi monstravit amores.</l>
                <l xml:id="d005l451" n="451">Nanque in acidalii frondoso margine fontis</l>
                <l xml:id="d005l452" n="452">Ducebas nitidum properanti pollice plectrum;</l>
                <l xml:id="d005l453" n="453">Conveniunt nymphae ad cantum properatque iuventus</l>
                <l xml:id="d005l454" n="454">Pastorum, simul heroes, simul heroinae,</l>
                <l xml:id="d005l455" n="455">Et Panes montanicolae, quosque acer in ignem</l>
                <l xml:id="d005l456" n="456">Egit Amor. Coeptae choreae. Vox omnis amantum</l>
                <l xml:id="d005l457" n="457">Una fuit: "Mihi parce puer, mihi parce puella,</l>
                <l xml:id="d005l458" n="458">O niveo candore puer, roseo ore puella."</l>
                <l xml:id="d005l459" n="459">Ecce autem phario veniens de litore pastor,</l>
                <l xml:id="d005l460" n="460">Commotus fama chorearum et honore canendi.</l>
                <l xml:id="d005l461" n="461">Astitit, obstupuitque una: obstupuere puellae</l>
                <l xml:id="d005l462" n="462">Miratae pastorem. Etenim coma mollis, et illi</l>
                <l xml:id="d005l463" n="463">Qui coelo possent superos deducere ocelli,</l>
                <l xml:id="d005l464" n="464">Quis ignem, dea, quis sensus instinguis amandi</l>
                <l xml:id="d005l465" n="465">Fixa tuens. Arsit Dryas, hinc arsere Napaeae</l>
                <l xml:id="d005l466" n="466">Indignantem animis et tristi corde rigentem.</l>
                <l xml:id="d005l467" n="467">Hic Amor ipse duas gutta ex amathuside tinctas</l>
                <l xml:id="d005l468" n="468">Selegitque arcu innitens strinxitque sagittas,</l>
                <l xml:id="d005l469" n="469">Quo victor duplici geminaret vulnera telo.</l>
                <l xml:id="d005l470" n="470">Hae validis agitatae Euris et viribus actae</l>
                <l xml:id="d005l471" n="471">Confligunt simul, et celeres strinxere favillas</l>
                <l xml:id="d005l472" n="472">Incensae illisu rapido, et fax ignea fulxit</l>
                <l xml:id="d005l473" n="473">Aucta Noto. At tacitos intus calor urit amantes.</l>
                <l xml:id="d005l474" n="474">Altera niligenam puerum ad praecordia fixit:</l>
                <l xml:id="d005l475" n="475">Obriguere gelu venae, sed flamma medullas</l>
                <l xml:id="d005l476" n="476">Urit agens, correptum adolent incendia pectus.</l>
                <l xml:id="d005l477" n="477">Ignorat tamen, unde faces, unde acta sagitta;</l>
                <l xml:id="d005l478" n="478">Nunc pallor, nunc purpureus color ore recursat,</l>
                <l xml:id="d005l479" n="479">Ac multa e vario volitant suspiria corde.</l>
                <l xml:id="d005l480" n="480">Altera detorsitque iter, ac vestigia ab ictu</l>
                <l xml:id="d005l481" n="481">Laeva petit: laeva sensisti e parte sagittam</l>
                <l xml:id="d005l482" n="482">Errantis mater pueri; longe ingemis. Ille</l>
                <l xml:id="d005l483" n="483">Ridet, et implicitus collo blanditur amanti,</l>
                <l xml:id="d005l484" n="484">Admotusque sinu nudato atque oscula fingens</l>
                <l xml:id="d005l485" n="485">Ignotum matri diffudit in ossa venenum.</l>
                <l xml:id="d005l486" n="486">Cuius ubi tibi vis est cognita, tingis et illo</l>
                <l xml:id="d005l487" n="487">Docta faces, quis corda afflas mentesque deorum,</l>
                <l xml:id="d005l488" n="488">Cogis et humanis superos pallescere curis,</l>
                <l xml:id="d005l489" n="489">Inque bovem mugire patrem et freta longa secare.</l>
                <l xml:id="d005l490" n="490">Te nati telum, patria tellure relicta,</l>
                <l xml:id="d005l491" n="491">Pastoremque sequi iubet et pastoria iussa,</l>
                <l xml:id="d005l492" n="492">Te Memphis dolet errantem prope flumina Nili,</l>
                <l xml:id="d005l493" n="493">Te Nilus miseratur ad haerbida prata gementem,</l>
                <l xml:id="d005l494" n="494">Cum tenerum exanimata fovens lacrimaris Adonim,</l>
                <l xml:id="d005l495" n="495">Et Marti praefers pastorem, et flumina coelo.</l>
                <l xml:id="d005l496" n="496">Hos numeros celebrate, aurae, oceanitides aurae,</l>
                <l xml:id="d005l497" n="497">Et Cypron cantate et fontem amathusidis undae,</l>
                <l xml:id="d005l498" n="498">Unde meos et fovi aestus et vulnera lavi,</l>
                <l xml:id="d005l499" n="499">Cum valles: "Ariadna", nemusque: "Ariadna" referrent,</l>
                <l xml:id="d005l500" n="500">Et miserata graves iterarent litora questus.</l>
                <l xml:id="d005l501" n="501">Non Babylon, non quae ora inter Tigrimque vagumque</l>
                <l xml:id="d005l502" n="502">Euphraten, non quae assyrio riget ora calore,</l>
                <l xml:id="d005l503" n="503">Non Crete quondam Iovis incunabula magni,</l>
                <l xml:id="d005l504" n="504">Nec veteres Graiorum urbes, nec achaica regna</l>
                <l xml:id="d005l505" n="505">Virginis ingentes alas et brachia vultu</l>
                <l xml:id="d005l506" n="506">Non laeto aspiciunt, non Virginis inclyta dextra</l>
                <l xml:id="d005l507" n="507">Protegit has, non Mercurii variabile sidus,</l>
                <l xml:id="d005l508" n="508">Ingeniique bonis et linguae laudibus ornat.</l>
                <l xml:id="d005l509" n="509">Scilicet hic patriam antiquam dulcisque recessus</l>
                <l xml:id="d005l510" n="510">Cyllenen meminit, lususque in montibus actos,</l>
                <l xml:id="d005l511" n="511">Dum pueris puer immistus per gramen ad umbram</l>
                <l xml:id="d005l512" n="512">Et choreas agit, et dulcem modulatur avenam,</l>
                <l xml:id="d005l513" n="513">Et primus nudae meditatur dona palestrae.</l>
                <l xml:id="d005l514" n="514">Saepe illum genitrix, silva dum quaerit in alta,</l>
                <l xml:id="d005l515" n="515">Hirsuta committentem agnum in praelia fronte</l>
                <l xml:id="d005l516" n="516">Invenit et cauta revocantem in verbera dextra;</l>
                <l xml:id="d005l517" n="517">Saepe suas levi curas in cortice fagi</l>
                <l xml:id="d005l518" n="518">Testantem, et scripto signantem carmina trunco:</l>
                <l xml:id="d005l519" n="519">"Quid fugis, o formosa Dryas? Qui te puer optat,</l>
                <l xml:id="d005l520" n="520">Lilia cana novem dono dat, datque hyacinthos</l>
                <l xml:id="d005l521" n="521">Florenti intextos amarantho, et cypride fronde.</l>
                <l xml:id="d005l522" n="522">Haec puer; ast olim cupidas quoque pectoris auras,</l>
                <l xml:id="d005l523" n="523">Osculaque intactis servat tibi roscida labris."</l>
                <l xml:id="d005l524" n="524">Finitimos vero Thraces, rhodopeiaque arva,</l>
                <l xml:id="d005l525" n="525">Haemumque, Hebrumque, et Macedum quondam inclyta regna,</l>
                <l xml:id="d005l526" n="526">Illyricos etiam tractus, vagaque ora Timavi,</l>
                <l xml:id="d005l527" n="527">Et Gangem late undantem, et gangetida terram,</l>
                <l xml:id="d005l528" n="528">Gangaridumque domos dites, adamantidaque oram,</l>
                <l xml:id="d005l529" n="529">Quaque Arius stagnante vado fluit et ruit inde</l>
                <l xml:id="d005l530" n="530">Gemmiferos volvens latices atque aurea saxa</l>
                <l xml:id="d005l531" n="531">Aegoceros imo ascendens prospectat ab orbe,</l>
                <l xml:id="d005l532" n="532">Falciferoque seni et populos commendat et urbes.</l>
                <l xml:id="d005l533" n="533">Non Mariam, non longiflui lata hostia Nili,</l>
                <l xml:id="d005l534" n="534">Aut campos, Aegypte, tuos, aut pinguia culta</l>
                <l xml:id="d005l535" n="535">Cyrenes, non Marmaridum loca torrida ab aestu,</l>
                <l xml:id="d005l536" n="536">Hyrcanive sinum maris, aut quos aspera saltus</l>
                <l xml:id="d005l537" n="537">Armeniae Tigris colit et vagus ambit Araxes</l>
                <l xml:id="d005l538" n="538">Aut arcas puer, aut Geminorum cura laconum</l>
                <l xml:id="d005l539" n="539">Negligit; aut laetos felici vellere Seras</l>
                <l xml:id="d005l540" n="540">Deserit alma Venus, iustae aut trutina aurea Librae.</l>
                <l xml:id="d005l541" n="541">Haec quos Gardamonis populos, quos et Zariaspes</l>
                <l xml:id="d005l542" n="542">Alluit et ripis Ochus insignitus opacis,</l>
                <l xml:id="d005l543" n="543">Et quae turrigeris insurgunt moenia Bactris;</l>
                <l xml:id="d005l544" n="544">Haec quos e scyticis delabens montibus Indus,</l>
                <l xml:id="d005l545" n="545">Sandabalisque rigant campos, casperiaque arva,</l>
                <l xml:id="d005l546" n="546">Indus aquis, Indus populis, auro effluus Indus,</l>
                <l xml:id="d005l547" n="547">Regnatorque hominum heoi et rex maximus orbis,</l>
                <l xml:id="d005l548" n="548">Atque alio sub sole nigrantis Oasidis oras,</l>
                <l xml:id="d005l549" n="549">Qua libyco subiecta iugo squalescit et atris</l>
                <l xml:id="d005l550" n="550">Stagnat Muris aquis, vasta et mons surgit arena,</l>
                <l xml:id="d005l551" n="551">Atque abit in celebrem mareotis lympha paludem,</l>
                <l xml:id="d005l552" n="552">Quaque vetus Thebe centum stetit inclyta portis,</l>
                <l xml:id="d005l553" n="553">Imperitans moderatur et usta caloribus antra;</l>
                <l xml:id="d005l554" n="554">Quis passim nudi iuvenes nudaeque puellae</l>
                <l xml:id="d005l555" n="555">Optatos agitant lusus et, pectore nudo</l>
                <l xml:id="d005l556" n="556">Complexi, socio ducunt sua gaudia nexu;</l>
                <l xml:id="d005l557" n="557">Quis et pauperies comes est, comes alma voluptas,</l>
                <l xml:id="d005l558" n="558">Et solem odere, et tenebris laetantur opacis.</l>
                <l xml:id="d005l559" n="559">Nec phrygio iuveni studium aut sua cura recessit</l>
                <l xml:id="d005l560" n="560">Terrarum. Nanque hinc gelidos regit axe propinquo</l>
                <l xml:id="d005l561" n="561">Sauromatas arcu insignes et acinace curvo,</l>
                <l xml:id="d005l562" n="562">Et quos Oxa palus, quos et vada longa secutus</l>
                <l xml:id="d005l563" n="563">Percurrit, varias miscens secum Oxus arenas;</l>
                <l xml:id="d005l564" n="564">Illinc Aethiopum campos sitientiaque arva,</l>
                <l xml:id="d005l565" n="565">Et vastos Arabum fines, immania tesqua,</l>
                <l xml:id="d005l566" n="566">Immitesque elephantum oras, azania regna</l>
                <l xml:id="d005l567" n="567">Qua se barbaricum in pelagus spumante fragore</l>
                <l xml:id="d005l568" n="568">Rhaptus agit, secat et rapidi fera litora ponti</l>
                <l xml:id="d005l569" n="569">Ac tractus secat, humano quis sanguine pasta</l>
                <l xml:id="d005l570" n="570">Gens errat nemorosa, ferunt cui pabula caedes,</l>
                <l xml:id="d005l571" n="571">Et potum cruor expressaeque ex osse medullae.</l>
                <l xml:id="d005l572" n="572">Parte alia rursum in pelagus se proripit ingens</l>
                <l xml:id="d005l573" n="573">Zingis, et immanes pascuntur iusta elephanti.</l>
                <l xml:id="d005l574" n="574">Post Coloa stagnante vagus fluit aequore aperto</l>
                <l xml:id="d005l575" n="575">Astapus, et socio iungit sua flumina Nilo,</l>
                <l xml:id="d005l576" n="576">Iungit et Astaborae, et Blemium hinc populatur arenas,</l>
                <l xml:id="d005l577" n="577">Illinc memnonios cursu secat improbus agros.</l>
                <l xml:id="d005l578" n="578">Hos fovet idaeus puer, ut nec frigus iniquae</l>
                <l xml:id="d005l579" n="579">Sarmatidos, nec saeva senex incendia vitet</l>
                <l xml:id="d005l580" n="580">Aethiopum extremo aspiciens Saturnus ab orbe.</l>
                <l xml:id="d005l581" n="581">Ast Tingin, Bochique domos, habitataque Mauris</l>
                <l xml:id="d005l582" n="582">Tecta, deosque humeris coelumque Atlanta ferentem,</l>
                <l xml:id="d005l583" n="583">Insignisque auro et pomis radiantibus hortos</l>
                <l xml:id="d005l584" n="584">Hesperidum, ac deserta siti getula leonumque</l>
                <l xml:id="d005l585" n="585">Arva fame Mars omnipotens et Scorpius ardens</l>
                <l xml:id="d005l586" n="586">Inspectant laeti coelo, et sua iura tuentur;</l>
                <l xml:id="d005l587" n="587">Hic chelis, ille ense potens, quis culta Syrorum,</l>
                <l xml:id="d005l588" n="588">Cappadocumque agros, quis commagenia rura</l>
                <l xml:id="d005l589" n="589">Defensant, moresque viris et munera monstrant.</l>
                <l xml:id="d005l590" n="590">Finitimam Cilicum gentem, iugaque edita Tauri</l>
                <l xml:id="d005l591" n="591">Et flexus, vage Cydne, tuos, saltusque malignos</l>
                <l xml:id="d005l592" n="592">Pamphiliae, et fulvas rapidi Eurymedontis arenas,</l>
                <l xml:id="d005l593" n="593">Felicesque Hermi ripas, rutilantiaque auro</l>
                <l xml:id="d005l594" n="594">Litora Pactoli, et florentis Maeonas armis</l>
                <l xml:id="d005l595" n="595">Cura Iovis fovet, insignitaque Piscibus astra</l>
                <l xml:id="d005l596" n="596">Irradiant. Colit hos Garamas desertaque tellus</l>
                <l xml:id="d005l597" n="597">Aethiopum, colit exustis Nasamonius arvis,</l>
                <l xml:id="d005l598" n="598">Tuspique, Arcagorique, incensaque solibus ora,</l>
                <l xml:id="d005l599" n="599">Quique tenent vacua arva et sole incocta Anagombri,</l>
                <l xml:id="d005l600" n="600">Quique aestu sitientem agrum vicinaque Syrti</l>
                <l xml:id="d005l601" n="601">Litora Fazani, desertaque inhospita versant.</l>
                <l xml:id="d005l602" n="602">At Cancer noctisque decus latonia Virgo</l>
                <l xml:id="d005l603" n="603">Lotophagum sedes tenet, et quos Bagrada saltus</l>
                <l xml:id="d005l604" n="604">Infidusque secat Cynips et punica late</l>
                <l xml:id="d005l605" n="605">Litora, quaque vagus se tollit in aequora triton,</l>
                <l xml:id="d005l606" n="606">Et formidatas olim Chartaginis arces</l>
                <l xml:id="d005l607" n="607">Ac latebras, Masinissa, tuas cavaque antra leonum,</l>
                <l xml:id="d005l608" n="608">Aetaeos etiam fines, squalentiaque arva</l>
                <l xml:id="d005l609" n="609">Colchidos et saevae non hospita litora Ponti,</l>
                <l xml:id="d005l610" n="610">Quasque oras Phasis rigat et quas spectat ab alto</l>
                <l xml:id="d005l611" n="611">Vertice piniferis Ide circumdata silvis,</l>
                <l xml:id="d005l612" n="612">Ide altrix silvarum, Ide foecunda ferarum,</l>
                <l xml:id="d005l613" n="613">Irriguos Ide fundens de rupibus amnes.</l>
                <l xml:id="d005l614" n="614">Quos iusta phrygiae per opaca umbracula nymphae</l>
                <l xml:id="d005l615" n="615">Aestatem prohibent, nudataque corpora lymphis</l>
                <l xml:id="d005l616" n="616">Praecipitant; nitet in mediis argenteus undis</l>
                <l xml:id="d005l617" n="617">Candor, et ex imo fulget vaga purpura fonte</l>
                <l xml:id="d005l618" n="618">Et roseus color. Hic tremulae per coerula flammae</l>
                <l xml:id="d005l619" n="619">Scintillant, quas illae oculis iaculantur; ibi acer</l>
                <l xml:id="d005l620" n="620">Observans Amor, acer ibi sua tela sagittas</l>
                <l xml:id="d005l621" n="621">Ustulat igne novo flammisque recentibus armat,</l>
                <l xml:id="d005l622" n="622">Ac nova per phrygios meditatur praelia campos</l>
                <l xml:id="d005l623" n="623">Insultans. Calet omnis ager, calet Asia et ipse</l>
                <l xml:id="d005l624" n="624">Extremo volvens incendia fonte Caicus.</l>
                <l xml:id="d005l625" n="625">Bithynos etiam colles iugaque alta Cytori,</l>
                <l xml:id="d005l626" n="626">Et freta cyaneas inter currentia cautis</l>
                <l xml:id="d005l627" n="627">Luna tenet summoque nitens in cardine Cancer,</l>
                <l xml:id="d005l628" n="628">Quaeque olim pegasea ratis loca legit; ubi ingens</l>
                <l xml:id="d005l629" n="629">Alcides actus furiis victusque dolore,</l>
                <l xml:id="d005l630" n="630">Immemor ipse sui, clavaeque oblitus et amens</l>
                <l xml:id="d005l631" n="631">Erravit, cum ripae illum ac resonantia saxa,</l>
                <l xml:id="d005l632" n="632">Illum amnes, illum antra procul vallesque referrent,</l>
                <l xml:id="d005l633" n="633">Clamantem: "Mihi reddite Hylan" totiensque gementem,</l>
                <l xml:id="d005l634" n="634">Tundentemque Hyla nemus, aequor Hyla replentem.</l>
                <l xml:id="d005l635" n="635">Has illi poenas Cytherea irata paravit,</l>
                <l xml:id="d005l636" n="636">Quodque apio insignire comam, quod tempora myrto</l>
                <l xml:id="d005l637" n="637">Abnuerat, cum laeta illum ad carchesia victor</l>
                <l xml:id="d005l638" n="638">Oenides omnemque una Calidona vocasset,</l>
                <l xml:id="d005l639" n="639">Gaudentemque apri spoliis et virginis actis.</l>
                <l xml:id="d005l640" n="640">Sit mihi fas, nymphae aonides, dum litora curro,</l>
                <l xml:id="d005l641" n="641">Quae quondam cithara modulans percurrerat Orpheus,</l>
                <l xml:id="d005l642" n="642">Sit fas Alcidae luctum puerique rapinam</l>
                <l xml:id="d005l643" n="643">Et canere, et longum cantu mulcere laborem.</l>
                <l xml:id="d005l644" n="644">Dum vocem valles referunt, dumque ipsa canentum</l>
                <l xml:id="d005l645" n="645">Murmura responsant et ripae, et litora, et ipse</l>
                <l xml:id="d005l646" n="646">Conscius erroris fons, et loca conscia questus,</l>
                <l xml:id="d005l647" n="647">(Vestrum opus) ut fessae reparentur carmine vires,</l>
                <l xml:id="d005l648" n="648">Assit et extremis decor et sua gratia dictis.</l>
                <l xml:id="d005l649" n="649">Appulerat Mysorum agris magnetias Argo,</l>
                <l xml:id="d005l650" n="650">Cum tenero comitatus Hyla petit impiger alti</l>
                <l xml:id="d005l651" n="651">Alcides iuga per densum frondentia montis.</l>
                <l xml:id="d005l652" n="652">Hic septem capit errantis per devia cervos,</l>
                <l xml:id="d005l653" n="653">Septem arcu pedibus binos et robore plantae</l>
                <l xml:id="d005l654" n="654">Insignes maculis primoque ad tempora cornu.</l>
                <l xml:id="d005l655" n="655">Hos puer attrectare manu palmisque fovere</l>
                <l xml:id="d005l656" n="656">Incipit, et tereti subnectit vincula collo</l>
                <l xml:id="d005l657" n="657">Exsultans praeda et maculosis pelle gemellis.</l>
                <l xml:id="d005l658" n="658">Hic heros fessus cursu per gramen ad undam</l>
                <l xml:id="d005l659" n="659">Ingentis artus sternit, clavamque trinodem</l>
                <l xml:id="d005l660" n="660">Suspendit trunco, et pharetrae caput aptat honustae;</l>
                <l xml:id="d005l661" n="661">Invitat somnos labor et vicinia fontis,</l>
                <l xml:id="d005l662" n="662">Umbraque textilibus circum variata corymbis.</l>
                <l xml:id="d005l663" n="663">Ipse autem fons perspicuis argenteus undis.</l>
                <l xml:id="d005l664" n="664">Albescunt imo sparsi rutilantque lapilli,</l>
                <l xml:id="d005l665" n="665">Quos huc illuc subsiliens vomit unda; quiescunt</l>
                <l xml:id="d005l666" n="666">Mox illi, pictaque solum variatur arena.</l>
                <l xml:id="d005l667" n="667">Laetantur vitreis errantia lumina in undis;</l>
                <l xml:id="d005l668" n="668">In summo natat umbra, natant ramique comaeque</l>
                <l xml:id="d005l669" n="669">Frondentes, sol per tenuis vaga lumina rimas</l>
                <l xml:id="d005l670" n="670">Irradiat, variant umbrae variantibus auris;</l>
                <l xml:id="d005l671" n="671">Pendula per nitidum currunt umbracula fontem,</l>
                <l xml:id="d005l672" n="672">Murmuraque in solis strepitant resonantia silvis,</l>
                <l xml:id="d005l673" n="673">Quae lenis movet aura, movet recinentia ramis</l>
                <l xml:id="d005l674" n="674">Ora avium et vario resonant cava guttura cantu.</l>
                <l xml:id="d005l675" n="675">At circum atque ipso crepitantis margine rivi</l>
                <l xml:id="d005l676" n="676">Ver halat, roseusque decor se fundit ad auras,</l>
                <l xml:id="d005l677" n="677">Liliaque in viridi spirant canentia thyrso,</l>
                <l xml:id="d005l678" n="678">Et memor ingratam moeret narcissus ad undam;</l>
                <l xml:id="d005l679" n="679">Tum violae e patulis redolentia munera ramis</l>
                <l xml:id="d005l680" n="680">Praetendunt laetos flores implexaque serta</l>
                <l xml:id="d005l681" n="681">Spirantis rarum veris decus. Enitet inter</l>
                <l xml:id="d005l682" n="682">Illustris passim floris monumentaque divum</l>
                <l xml:id="d005l683" n="683">Flos rarus, flos ipse hominum vix cognitus ulli;</l>
                <l xml:id="d005l684" n="684">Heroes norunt et semideique deique,</l>
                <l xml:id="d005l685" n="685">Iupiter hoc thalamos iubet, hoc iubet aurea coniux</l>
                <l xml:id="d005l686" n="686">Rorari genialem aulam, cum laetus uterque</l>
                <l xml:id="d005l687" n="687">Laeta agitat sociosque parant coniungere somnos.</l>
                <l xml:id="d005l688" n="688">Hos inter gratam Alcidae per membra quietem</l>
                <l xml:id="d005l689" n="689">Stillarat sopor, et fessos recreaverat artus.</l>
                <l xml:id="d005l690" n="690">Ipse autem somno gravior victusque sopore</l>
                <l xml:id="d005l691" n="691">Horrentemque animam late de pectore anhelus</l>
                <l xml:id="d005l692" n="692">Efflabat. Nymphae, insolito de fonte fragore</l>
                <l xml:id="d005l693" n="693">Excitae, liquidis caput exeruere sub undis;</l>
                <l xml:id="d005l694" n="694">Utque virum videre per haerbida prata iacentem,</l>
                <l xml:id="d005l695" n="695">Tendentemque artus, mento setisque rigentem,</l>
                <l xml:id="d005l696" n="696">Claudentemque superciliis cava lumina, risum</l>
                <l xml:id="d005l697" n="697">Ingeminant: laetis interstrepit unda cachinnis.</l>
                <l xml:id="d005l698" n="698">Ridebant aliae stertentem heroa; sed haerens</l>
                <l xml:id="d005l699" n="699">In puero non ipsa oculos, non lumina torquet</l>
                <l xml:id="d005l700" n="700">Blanda Earis, sentitque deae zephiritidis arcum</l>
                <l xml:id="d005l701" n="701">Tabificum ultricesque manus. Ea, colle propinquo</l>
                <l xml:id="d005l702" n="702">Insidians, telum idalium, immedicabile telum</l>
                <l xml:id="d005l703" n="703">Perstrinxit, sullatum alte intinctumque veneno</l>
                <l xml:id="d005l704" n="704">Fontis acidalii. Hoc etenim dea cypria telo</l>
                <l xml:id="d005l705" n="705">Utitur in nymphas, quotiens mortalia nymphis</l>
                <l xml:id="d005l706" n="706">Obiicit ora, hominumque deas pertentat amore.</l>
                <l xml:id="d005l707" n="707">Interea, catulis puer ad praesaepe ligatis,</l>
                <l xml:id="d005l708" n="708">Ludebat, pexosque manu mulcebat, et haerbas</l>
                <l xml:id="d005l709" n="709">Selectas dabat, et misto inter cornua flore</l>
                <l xml:id="d005l710" n="710">Intexens viridi caput insignibat acantho.</l>
                <l xml:id="d005l711" n="711">Mox ipso infelix puer, ipso in margine laetos</l>
                <l xml:id="d005l712" n="712">Infelix lavat, et vitream depectit ad undam</l>
                <l xml:id="d005l713" n="713">Rorantis hudo latice atque aspergine cana.</l>
                <l xml:id="d005l714" n="714">Senserunt catuli fontem notum. Ah puer, ah sors</l>
                <l xml:id="d005l715" n="715">Dira deum. Saliere feri, puerumque sub undas</l>
                <l xml:id="d005l716" n="716">Traxerunt. Terque ipse manu pedibusque humerisque</l>
                <l xml:id="d005l717" n="717">Obnitens clamavit herum: ter candida Nais</l>
                <l xml:id="d005l718" n="718">Ora manu pressans liquidum vi traxit in amnem,</l>
                <l xml:id="d005l719" n="719">Atque amplexa suis pavitantem condit in antris</l>
                <l xml:id="d005l720" n="720">Fulgentem tamen ora, oculisque comaque decentem.</l>
                <l xml:id="d005l721" n="721">Illa quidem puero fruitur. Sed flava Nychia,</l>
                <l xml:id="d005l722" n="722">Et nigris Eunice oculis petulansque procaxque,</l>
                <l xml:id="d005l723" n="723">Atque umbrae Melis consueta, Adranea recessu</l>
                <l xml:id="d005l724" n="724">Picta genas tortisque comis et nuda papillas,</l>
                <l xml:id="d005l725" n="725">Ac nunc multa suo fundens suspiria corde,</l>
                <l xml:id="d005l726" n="726">Tabescunt miserae invidia latitantque sub antris.</l>
                <l xml:id="d005l727" n="727">Septem Earis malesana dies, septem anxia noctis</l>
                <l xml:id="d005l728" n="728">Cum puero insomnes agit, ut neque parcat amanti,</l>
                <l xml:id="d005l729" n="729">Nec parcat rursum ipsa sibi, sed perdita et amens</l>
                <l xml:id="d005l730" n="730">Deperit illum oculis, amenti et deperit ore</l>
                <l xml:id="d005l731" n="731">Perdita; mox clauso exanimis collabitur antro.</l>
                <l xml:id="d005l732" n="732">Ast heros somno excitus pavitansque dolensque</l>
                <l xml:id="d005l733" n="733">Quaerit Hylan, repetitque et Hylan. Nemora avia longe</l>
                <l xml:id="d005l734" n="734">Responsant, iterantque et Hylan. Puer abditus antro</l>
                <l xml:id="d005l735" n="735">Ipse quidem responsa refert; sed nympha, sed antri,</l>
                <l xml:id="d005l736" n="736">Occlusaeque fores, molesque immanis aquarum</l>
                <l xml:id="d005l737" n="737">Adversans prohibent superas attingere ad auras.</l>
                <l xml:id="d005l738" n="738">Luctatur sed vox, intusque offensa resultat,</l>
                <l xml:id="d005l739" n="739">Atque obscura procul revolutaque bombit imago.</l>
                <l xml:id="d005l740" n="740">Errabat miser Alcides gemitu obvia complens:</l>
                <l xml:id="d005l741" n="741">Praecipitem nunc ardor agit, nunc victa dolore</l>
                <l xml:id="d005l742" n="742">Genua labant, nunc mugitus per saxa resultans</l>
                <l xml:id="d005l743" n="743">Inventum promittit Hylan, modo lusus et exspes</l>
                <l xml:id="d005l744" n="744">Arcumque clavamque veneficamque pharetram</l>
                <l xml:id="d005l745" n="745">Turbat humi; mox amisso praefertur amante.</l>
                <l xml:id="d005l746" n="746">Iamque oculi, iam vox defecerat. Ecce per amnem</l>
                <l xml:id="d005l747" n="747">Visus Hylas. Vocem ingentem dedit excitus heros,</l>
                <l xml:id="d005l748" n="748">In mediosque salit fluctus et brachia tendit.</l>
                <l xml:id="d005l749" n="749">Exili tum voce puer: "Mihi gloria in amne est,</l>
                <l xml:id="d005l750" n="750">Care parens, absiste queri, sat terra, sat aequor,</l>
                <l xml:id="d005l751" n="751">Satque tui socium me iam novere labores;</l>
                <l xml:id="d005l752" n="752">Sat sit Hylan sudasse tuae sub pondere clavae.</l>
                <l xml:id="d005l753" n="753">Iam requies mihi parta et hymen et numen in unda:</l>
                <l xml:id="d005l754" n="754">Vive memor, nostrosque animo servabis amores."</l>
                <l xml:id="d005l755" n="755">Hic lacrimas dedit atque extendit ad oscula vultus</l>
                <l xml:id="d005l756" n="756">Purpureos; vani rapuere sed oscula venti.</l>
                <l xml:id="d005l757" n="757">Sectatur properantem heros, sed coerula coniux</l>
                <l xml:id="d005l758" n="758">Sectantisque oculis nubem obiicit, et vetat antro</l>
                <l xml:id="d005l759" n="759">Indugredi. Tales reddit de pectore voces</l>
                <l xml:id="d005l760" n="760">Alcides: "Mihi care puer, tua gloria laudi</l>
                <l xml:id="d005l761" n="761">Atque undis iam parta quies et numen in amne,</l>
                <l xml:id="d005l762" n="762">Invidiae coniux et amante et coniuge felix;</l>
                <l xml:id="d005l763" n="763">In clava mihi nomen Hylae libycaque pharetra;</l>
                <l xml:id="d005l764" n="764">Pulchcr Hylas, regnabit Hylas in pectore nostro:</l>
                <l xml:id="d005l765" n="765">Sis facilis, nostrosque iuves in parte labores."</l>
                <l xml:id="d005l766" n="766">Dixit, et ingentem viridi de cespite collem</l>
                <l xml:id="d005l767" n="767">Erigit attollitque manu: componitur ara</l>
                <l xml:id="d005l768" n="768">In medio, lecti flores et olentia serta</l>
                <l xml:id="d005l769" n="769">Sparguntur; gestati arcus gravidaeque pharetrae</l>
                <l xml:id="d005l770" n="770">Stant super, et rutilas volvunt incendia flammas.</l>
                <l xml:id="d005l771" n="771">Ipse aram novies lustrans bona verba precatur</l>
                <l xml:id="d005l772" n="772">Cum gemitu, novies et Hylan de more salutat.</l>
                <l xml:id="d005l773" n="773">Visus Hylas media flores quoque sumere ab ara.</l>
                <l xml:id="d005l774" n="774">Hinc iter ad Phasim ingeminat, minuitque dolorem</l>
                <l xml:id="d005l775" n="775">Ipsa dies, desiderio vis addita crescit,</l>
                <l xml:id="d005l776" n="776">Mensque resurgentis renovat sub pectore curas,</l>
                <l xml:id="d005l777" n="777">Quae fossum excipiunt variae et comitantur euntem,</l>
                <l xml:id="d005l778" n="778">Litora dum properans legit et cava flumina tranat;</l>
                <l xml:id="d005l779" n="779">Solantur tamen in tenebris insomnia et umbra</l>
                <l xml:id="d005l780" n="780">Obversans oculis et Hylae amplexantis imago.</l>
                <l xml:id="d005l781" n="781">Forsitan et quos quisque deus per pectora sensus</l>
                <l xml:id="d005l782" n="782">Excitet et quales nascenti sidera mores</l>
                <l xml:id="d005l783" n="783">Portendant, canerem, diversaque fata, virorum</l>
                <l xml:id="d005l784" n="784">Quae facies, vigor aut membris, quae robora cuique,</l>
                <l xml:id="d005l785" n="785">Quod studium, quodque ingenium visque insita cordi,</l>
                <l xml:id="d005l786" n="786">Ut rerum series et coepti carminis ordo</l>
                <l xml:id="d005l787" n="787">Postulat, et toto passim ferremur olympo,</l>
                <l xml:id="d005l788" n="788">Scitantes quae vis superum ac fortuna locorum,</l>
                <l xml:id="d005l789" n="789">Astra deum quid iuncta simul, quid, ab orbe remoto</l>
                <l xml:id="d005l790" n="790">Dum certant, quid, cum radio intueantur amico,</l>
                <l xml:id="d005l791" n="791">Promittant, qua parte favor, quave ira deorum</l>
                <l xml:id="d005l792" n="792">Eveniat, mors unde repens, aut tempora vitae,</l>
                <l xml:id="d005l793" n="793">Quaeque hominum generi coelo ducuntur ab ipso;</l>
                <l xml:id="d005l794" n="794">Verum ingens dolor et fatum insolabile magni</l>
                <l xml:id="d005l795" n="795">Herculis, ac totum lamenta audita per orbem</l>
                <l xml:id="d005l796" n="796">Crescentem natae luctum immedicataque duro</l>
                <l xml:id="d005l797" n="797">Vulnera retractant ferro, ac nova robora sumit</l>
                <l xml:id="d005l798" n="798">Cura recens, semperque novos dolor incutit ictus.</l>
                <l xml:id="d005l799" n="799">Non potuit famulantem heros, socia arma ferentem</l>
                <l xml:id="d005l800" n="800">Victor apri excisorque hydrae domitorque ferarum,</l>
                <l xml:id="d005l801" n="801">Non valuit pueri casum nymphaeque rapinas</l>
                <l xml:id="d005l802" n="802">Ferre deus. Mihi nata seni, mihi filia patri</l>
                <l xml:id="d005l803" n="803">Eripitur. Crescat dolor et nova cura resurgat.</l>
                <l xml:id="d005l804" n="804">Parcite, Pierides, nostroque absistite luctu.</l>
                <l xml:id="d005l805" n="805">Vos laetos agitare choros iuvet; ite, puellae,</l>
                <l xml:id="d005l806" n="806">Ite, deae. Tuque, o toto dux praevia coelo</l>
                <l xml:id="d005l807" n="807">Uranie, proprios repetens age, diva, recessus:</l>
                <l xml:id="d005l808" n="808">Ipsa tibi dulcem in thalamis meditabere cantum.</l>
                <l xml:id="d005l809" n="809">Funera nos lacrimaeque decent. Procul este, Napaeae,</l>
                <l xml:id="d005l810" n="810">Este procul, Dryades, cultaeque in carmine nymphae,</l>
                <l xml:id="d005l811" n="811">Liquentisque amnes colite et colite ocia silvis.</l>
                <l xml:id="d005l812" n="812">Forsitan et te, Aurora, iuvet, dum Memnona luges,</l>
                <l xml:id="d005l813" n="813">Et nostras audire tuasque iterare querelas.</l>
                <l xml:id="d005l814" n="814">Sed dolor et lamenta nigro comitentur amictu,</l>
                <l xml:id="d005l815" n="815">Quaeque aerumna meos non deserit anxia questus;</l>
                <l xml:id="d005l816" n="816">Sed comites estote, aurae, atque favete querenti</l>
                <l xml:id="d005l817" n="817">Et voces geminate et luctum intendite nostrum,</l>
                <l xml:id="d005l818" n="818">Fidae aurae, comites saevi testesque doloris.</l>
                <l xml:id="d005l819" n="819">Certo ego felicis tedas dulcisque hymenaeos,</l>
                <l xml:id="d005l820" n="820">Nata, tibi carosque parabam e stirpe nepotes,</l>
                <l xml:id="d005l821" n="821">Fingebamque et avi lusus, numerosaque verba</l>
                <l xml:id="d005l822" n="822">Ad cunas, cantusque senex meditabar aniles.</l>
                <l xml:id="d005l823" n="823">En miserae patris tedae? Hosne senex hymenaeos</l>
                <l xml:id="d005l824" n="824">Aspicio? Sunt haec solatia grata nepotum?</l>
                <l xml:id="d005l825" n="825">Nata, iaces, nec blanda senem, nec filia patrem</l>
                <l xml:id="d005l826" n="826">Alloqueris, sed muta siles, sed lumina condis.</l>
                <l xml:id="d005l827" n="827">Hoc meruit pater infelix? Age, nata, reclusos</l>
                <l xml:id="d005l828" n="828">Et sustolle oculos et me solare querentem.</l>
                <l xml:id="d005l829" n="829">O vanum desiderium et spes patris inanes:</l>
                <l xml:id="d005l830" n="830">En tabes. Decor ille tuus quo, nata, recessit,</l>
                <l xml:id="d005l831" n="831">Deliciae matris miserae? Tibi dona parabat</l>
                <l xml:id="d005l832" n="832">Et lusus dignos hymenaeo et coniuge vestes:</l>
                <l xml:id="d005l833" n="833">Pro donis lusuque et pro laetis hymenaeis</l>
                <l xml:id="d005l834" n="834">Liquisti luctum et lacrimas atque aera nigrum.</l>
                <l xml:id="d005l835" n="835">Ornabam tibi serta domi, syriumque liquorem</l>
                <l xml:id="d005l836" n="836">Ad thalamos geminae, geminae tua cura sorores</l>
                <l xml:id="d005l837" n="837">Fundebant. Quid pro sertis syrioque liquore</l>
                <l xml:id="d005l838" n="838">Liquisti? Sine sole dies, sine sidere noctes,</l>
                <l xml:id="d005l839" n="839">Insomnis noctes. Fesso tibi vagit ab ore</l>
                <l xml:id="d005l840" n="840">Frater, et in cunis questus exercet amaros:</l>
                <l xml:id="d005l841" n="841">Has illi illecebras, haec ludicra blanda relinquis.</l>
                <l xml:id="d005l842" n="842">At patri vetus ulcus et insanabile vulnus</l>
                <l xml:id="d005l843" n="843">Liquisti, aeternos luctus, miseramque parenti</l>
                <l xml:id="d005l844" n="844">Caniciem. O qui me patrem, qui forte parentem</l>
                <l xml:id="d005l845" n="845">Syrtibus in mediis statuat, saxisve Promethei,</l>
                <l xml:id="d005l846" n="846">Qui rapidas instiget aves et vulturis ungues?</l>
                <l xml:id="d005l847" n="847">Non mihi te belli rabies, non aspera ponti</l>
                <l xml:id="d005l848" n="848">Tempestas, non missa polo flagrante ruina</l>
                <l xml:id="d005l849" n="849">Eripuit, tellusve gravi concussa tremore,</l>
                <l xml:id="d005l850" n="850">Aut quae sunt miseris discrimina plurima terris:</l>
                <l xml:id="d005l851" n="851">Ipse mihi flos aetatis speciesque pudorque,</l>
                <l xml:id="d005l852" n="852">Et gravitas generosa, oculisque afflata venustas</l>
                <l xml:id="d005l853" n="853">(Heu, quod, iuncta simul dum sunt, bona plurima certant)</l>
                <l xml:id="d005l854" n="854">Eripuit tete. Ipsa sibi probitasque decorumque</l>
                <l xml:id="d005l855" n="855">Iniecere manum, et fato sua iura dedere.</l>
                <l xml:id="d005l856" n="856">Quae, superi, quae saevities. Molitur ab ortu</l>
                <l xml:id="d005l857" n="857">Sol cursum, pergitque iter, et spatia ardua lustrans</l>
                <l xml:id="d005l858" n="858">Conficit, occiduum dum progrediatur ad orbem;</l>
                <l xml:id="d005l859" n="859">At vitae spatium incertum, et persaepe senectus</l>
                <l xml:id="d005l860" n="860">Ingruit in medio cursu vellitque iuventae</l>
                <l xml:id="d005l861" n="861">Languentem florem, et spoliat spe divite ramos.</l>
                <l xml:id="d005l862" n="862">Anne mihi ante oculos grata obversatur imago,</l>
                <l xml:id="d005l863" n="863">Qua mihi te quondam, mea Lucia, qua mihi tete</l>
                <l xml:id="d005l864" n="864">Laeta oculis, blanda aspectu, pulcherrima cultu</l>
                <l xml:id="d005l865" n="865">Consueras offerre? En aspicio ora decusque</l>
                <l xml:id="d005l866" n="866">Egregium formae et tot honestae frontis honores?</l>
                <l xml:id="d005l867" n="867">Laetantem amplexu excipio et patria oscula iungo;</l>
                <l xml:id="d005l868" n="868">Affaris iam blanda senem, officiosa parentem;</l>
                <l xml:id="d005l869" n="869">Excutiunt mihi iam lacrimas nova gaudia. Demens,</l>
                <l xml:id="d005l870" n="870">Ac demens pater infelixque parensque senexque,</l>
                <l xml:id="d005l871" n="871">Funde novas lacrimas, ne te iam ludat imago</l>
                <l xml:id="d005l872" n="872">Et sensus memor et mentis spes credula vanae.</l>
                <l xml:id="d005l873" n="873">Nil, heu, nil reliquum iam Lucia. Cessit in auras,</l>
                <l xml:id="d005l874" n="874">Vel somno similis, vel inani corporis umbrae;</l>
                <l xml:id="d005l875" n="875">Aut iacet in parva tantum cinis abditus urna.</l>
                <l xml:id="d005l876" n="876">Num coelo forsanque recens nitet aurea sidus?</l>
                <l xml:id="d005l877" n="877">Illam coelicolae inspectant? Illam heroinae</l>
                <l xml:id="d005l878" n="878">Mirantur? Clarum nota inter sidera lumen</l>
                <l xml:id="d005l879" n="879">Ipsa micat nova lux, coelo decus addita et astris?</l>
                <l xml:id="d005l880" n="880">Nata, queror. Reptantem auris coeloque vagantem,</l>
                <l xml:id="d005l881" n="881">Astra recensentem numerosque et signa notantem,</l>
                <l xml:id="d005l882" n="882">Heu fallax natarum amor, heu male grata, nec ore</l>
                <l xml:id="d005l883" n="883">Appellans, nec voce petens patrem ipsa vocasti.</l>
                <l xml:id="d005l884" n="884">Saltem, o saltem oculos ad lumina nostra reflexes.</l>
                <l xml:id="d005l885" n="885">Ah diras patrum spes et solatia dira;</l>
                <l xml:id="d005l886" n="886">Ne coelo, ne diis pietas. An forte nec ipso</l>
                <l xml:id="d005l887" n="887">Splendescis coelo, tenebrisque adoperta profundis</l>
                <l xml:id="d005l888" n="888">Caligas nigricans? Pereat lux, omnia noctem</l>
                <l xml:id="d005l889" n="889">Ingeminent, tenebraeque cavo dominentur olympo.</l>
                <l xml:id="d005l890" n="890">Sed iam o sed desiste, dolor. Mihi roscida flavo</l>
                <l xml:id="d005l891" n="891">Exsurgens Aurora novum iubar aequore tollit;</l>
                <l xml:id="d005l892" n="892">Praeradiat caput auricomum, roseusque per auras</l>
                <l xml:id="d005l893" n="893">It decor, eque genis stillat ros fusus eburnis.</l>
                <l xml:id="d005l894" n="894">Nunc axem, dea, nunc currus, age, pelle volantis,</l>
                <l xml:id="d005l895" n="895">Funde diem, sparge heoam dux pravia lucem,</l>
                <l xml:id="d005l896" n="896">Pande sinus: natam aspicio. Tecum aurea curru</l>
                <l xml:id="d005l897" n="897">Lucifero et sociis tecum secat aethera bigis,</l>
                <l xml:id="d005l898" n="898">Blanditurque oculis, lacrimas quoque laeta parentis</l>
                <l xml:id="d005l899" n="899">Aspectu ciet, et blando mea Lucia ab ore</l>
                <l xml:id="d005l900" n="900">Appellatque patrem, summo et sua brachia curru</l>
                <l xml:id="d005l901" n="901">Exerit invitatque senem. Iam, filia, fulges</l>
                <l xml:id="d005l902" n="902">Insuetum iubar, ardescunt iam tempora, iam iam</l>
                <l xml:id="d005l903" n="903">In radios abeunt crines; en fulgidus ora</l>
                <l xml:id="d005l904" n="904">Accendit splendor, micat en lux ignea circum</l>
                <l xml:id="d005l905" n="905">Perque genas, totoque nitor se fundit olympo.</l>
                <l xml:id="d005l906" n="906">Exoritur iam sol. Radiis en Lucia solis</l>
                <l xml:id="d005l907" n="907">Excipitur, roseoque sinu complexa nitentem</l>
                <l xml:id="d005l908" n="908">Illustratque diem, et super aethera fulget apertum,</l>
                <l xml:id="d005l909" n="909">Atque novum coelo decus et nova lumina terris</l>
                <l xml:id="d005l910" n="910">Diffundit: lucem inde aurae sensere recentem,</l>
                <l xml:id="d005l911" n="911">Clarior et solito diffulxit ab aethere Titan.</l>
                <l xml:id="d005l912" n="912">Ergo ubi postremum in cinerem squalentiaque ossa</l>
                <l xml:id="d005l913" n="913">Solverit, et longo tempus me absumpserit aevo,</l>
                <l xml:id="d005l914" n="914">Quaeque levis tumulos circum obversabitur umbra,</l>
                <l xml:id="d005l915" n="915">Abscondet nox, et nube obdensarit opaca,</l>
                <l xml:id="d005l916" n="916">Forsitan e coelo aspiciens, nec passa parentem</l>
                <l xml:id="d005l917" n="917">Obduci tenebris, nigrantia nubila late</l>
                <l xml:id="d005l918" n="918">Differet, et patrium longe indignata sepulcrum</l>
                <l xml:id="d005l919" n="919">Nocte premi et densa manes caligine condi,</l>
                <l xml:id="d005l920" n="920">Effundet rutilantem alto de culmine lucem,</l>
                <l xml:id="d005l921" n="921">Et totum in radios clara inflammabit olympum,</l>
                <l xml:id="d005l922" n="922">Illustrans monumenta patris decora inclyta fama.</l>
                <l xml:id="d005l923" n="923">Fama ipsa assistens tumulo cum vestibus aureis,</l>
                <l xml:id="d005l924" n="924">Ore ingens, ac voce ingens, ingentibus alis</l>
                <l xml:id="d005l925" n="925">Per populos late ingenti mea nomina plausu</l>
                <l xml:id="d005l926" n="926">Vulgabit, titulosque feret per secula nostros,</l>
                <l xml:id="d005l927" n="927">Plaudentesque meis resonabunt laudibus aurae;</l>
                <l xml:id="d005l928" n="928">Vivet et extento celeber Iovianus in aevo.</l>
                <l xml:id="d005l929" n="929">Nec derunt, mutum ad cinerem qui grata locuti</l>
                <l xml:id="d005l930" n="930">Oblectent manes cantu, atque haec pectore versent:</l>
                <l xml:id="d005l931" n="931">"Huic puero quantum aonides tribuere puellae,</l>
                <l xml:id="d005l932" n="932">Castalii quem fontis aquis lavere, et opaca</l>
                <l xml:id="d005l933" n="933">Tempora cinxerunt lauru, fovere et in antris</l>
                <l xml:id="d005l934" n="934">Assuetum choreis Musarum. Hinc pectore anhelo</l>
                <l xml:id="d005l935" n="935">Lustrantem idalium nemus et loca consita Amorum</l>
                <l xml:id="d005l936" n="936">Et Charites docuere viam, voluere et amantem,</l>
                <l xml:id="d005l937" n="937">Atque faces tractare deae atque Cupidinis arcus,</l>
                <l xml:id="d005l938" n="938">Mox paphiam canere ad citharam. Procul antra canenti</l>
                <l xml:id="d005l939" n="939">Assultant, resonat virides formosa per umbras</l>
                <l xml:id="d005l940" n="940">Fannia, perque suas strepitant suspiria myrtos,</l>
                <l xml:id="d005l941" n="941">Et percussa graves iterant iuga frondea curas.</l>
                <l xml:id="d005l942" n="942">Post iuveni patuere adytis manifesta reclusis</l>
                <l xml:id="d005l943" n="943">Templa, quibus secreta deum sapientia pandit,</l>
                <l xml:id="d005l944" n="944">Naturaeque artes docet et praecepta recludit</l>
                <l xml:id="d005l945" n="945">Vivendi. Hic illa e media testudine templi</l>
                <l xml:id="d005l946" n="946">Hortaturque monetque viros, foribusque adapertis</l>
                <l xml:id="d005l947" n="947">Admittit meritos, excludit inutile vulgus</l>
                <l xml:id="d005l948" n="948">Detestans. Inde ipse animum formavit, et omnes</l>
                <l xml:id="d005l949" n="949">Explicuit vitae mores, monstravit et artis</l>
                <l xml:id="d005l950" n="950">Ingenuas, totumque audax Helicona pererrans</l>
                <l xml:id="d005l951" n="951">Nil intentatum ingenio dimisit inertem.</l>
                <l xml:id="d005l952" n="952">Is digito increpuitque lyram, lusitque canendo</l>
                <l xml:id="d005l953" n="953">Ad cyathos, idem ad thalamos Hymenaeon amatos</l>
                <l xml:id="d005l954" n="954">Pellexit cantu, cecinitque admota cubili</l>
                <l xml:id="d005l955" n="955">Antiniana sales notos, nec defuit illi</l>
                <l xml:id="d005l956" n="956">Rustica quae tenerum modulata est fistula carmen.</l>
                <l xml:id="d005l957" n="957">Ingemuit simul ad tumulos, lacrimosaque amantum</l>
                <l xml:id="d005l958" n="958">Funera, dum e solis violae afflavere sepulcris;</l>
                <l xml:id="d005l959" n="959">Instruxitque alas equitum, ac sertoria signa</l>
                <l xml:id="d005l960" n="960">Extulit Hesperiae in campis, tinxitque cruore</l>
                <l xml:id="d005l961" n="961">Arva super; tumuitque amnis, dum gurgite mersat</l>
                <l xml:id="d005l962" n="962">Arma, viros, phalerasque, et corpora quadrupedantum.</l>
                <l xml:id="d005l963" n="963">Idem ausus maris undisonos invadere campos,</l>
                <l xml:id="d005l964" n="964">Rettulit austerae salsus sapor unde lacunae,</l>
                <l xml:id="d005l965" n="965">Rettulit unde cadant himbres, unde intonet aether,</l>
                <l xml:id="d005l966" n="966">Prodeat unde comata, cavo quove Iris ab antro,</l>
                <l xml:id="d005l967" n="967">Ausus in emotos aurarum irrumpere tractus.</l>
                <l xml:id="d005l968" n="968">Macte animo, macte ingenio, cui limina coeli</l>
                <l xml:id="d005l969" n="969">Stellatae et patuere fores, quem cardine laxo</l>
                <l xml:id="d005l970" n="970">Fataque, fortunasque virum, ac decreta deorum</l>
                <l xml:id="d005l971" n="971">Nosse fuit, superumque adytus intrare repostos</l>
                <l xml:id="d005l972" n="972">Rimantem, et caecas reserantem in fata latebras.</l>
                <l xml:id="d005l973" n="973">Ergo agedum, nymphae sebethides, eia age, nymphae,</l>
                <l xml:id="d005l974" n="974">Et myrto tumulum ornate atque incingite lauru,</l>
                <l xml:id="d005l975" n="975">Purpureamque adhibete rosam atque effundite nardum.</l>
                <l xml:id="d005l976" n="976">Canentem, dea, frondentem, dea, iunge et olivam,</l>
                <l xml:id="d005l977" n="977">Quae pacem dea concilias. Hic ocia pacemque</l>
                <l xml:id="d005l978" n="978">Italiae peperit fessae, violentaque bella</l>
                <l xml:id="d005l979" n="979">Sustulit immersitque chao, atque in valle maligna</l>
                <l xml:id="d005l980" n="980">Abdidit, et duplici religavit vincta catena,</l>
                <l xml:id="d005l981" n="981">Proscripsitque Erebo, portisque inclusit ahenis,</l>
                <l xml:id="d005l982" n="982">Ociaque hesperias iussit regnare per urbes."</l>
            </div1>
        </body>
    </text>
</TEI>
