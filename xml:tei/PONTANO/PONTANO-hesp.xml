<?xml version="1.0" encoding="UTF-8"?>
<TEI xmlns:xsi="http://www.w3.org/2001/XMLSchema-instance" xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title xml:id="PONTANO-hesp">
                    <title>de hortis Hesperidum</title>
                    <title type="short">de hortis Hesperidum</title>
                    <abbr>Hesp.</abbr>
                    <bibl>B. Soldati, 1902</bibl>
                </title>
                <author xml:id="PONTANO" n="165.000">
                    <name>Pontano, Giovanni Gioviano</name>
                    <date>Cerreto di Spoleto 1429 - Napoli 1503</date>
                    <date ana="114">Umanisti del Quattrocento (1374 - 1494)|Humanists of the XV<sup>th</sup> century (1374 - 1494)</date>
                    <persName>Giovanni Gioviano Pontano</persName>
                    <abbr>PONTANO</abbr>
                </author>
                <respStmt>
                    <resp>Reference basis text</resp>
                    <name>B. Soldati, 1902</name>
                </respStmt>
            </titleStmt>
            <extent>
                <measure unit="words" quantity="7883">7883</measure>
            </extent>
            <publicationStmt>
                <publisher>
                    <ref target="http://www.mqdq.it">Musisque Deoque</ref>
                </publisher>
                <pubPlace>
                    <placeName>Venezia</placeName>, <country>ITALY</country>
                </pubPlace>
                <date when="2020-01-01">01/01/2020</date>
                <availability>
                    <p>Copyright 2020 - MQDQ Project</p>
                    <licence target="http://creativecommons.org/licenses/by-sa/4.0">
                        Distributed under a Creative Commons Attribution-ShareAlike 4.0 Unported License
                    </licence>
                </availability>
            </publicationStmt>
            <seriesStmt>
                <title>Poeti d'Italia in lingua Poeti d’Italia tra Medioevo e Rinascimento
                    Italian Poetry in Latin 13th-16th centuries</title>
                <respStmt>
                    <resp key="PDI">First developer of encoded collection</resp>
                    <persName>Luigi Tessarolo</persName>
                </respStmt>
                <respStmt>
                    <resp key="PDI">Principal investigator of collection</resp>
                    <persName>Paolo Mastandrea</persName>
                    <orgName>Università Ca' Foscari, Venezia</orgName>
                </respStmt>
                <respStmt>
                    <resp key="PDI">PRIN 1999 - PRIN 2001: Italian Research Project funded by Miur</resp>
                    <persName>Manlio Pastore Stocchi</persName>
                    <orgName>Università di Padova</orgName>
                    <persName>Roberta Cervani</persName>
                    <orgName>Università di Trieste</orgName>
                    <persName>Alberto Cavarzere</persName>
                    <orgName>Università di Verona</orgName>
                </respStmt>
                <respStmt>
                    <resp key="PDI">Text's metrical mark-up</resp>
                    <name>Andrea Bacianini</name>
                    <name>Costantino Moro</name>
                </respStmt>
                <respStmt>
                    <resp key="PDI" from="2020-09-01">Maintenance</resp>
                    <orgName>
                       <name>Venice Centre for Digital and Public Humanities (VeDPH) - Department of Humanities - Ca' Foscari University of Venice</name>
                       <email>vedph_at_unive_dot_it</email>
                    </orgName>
                </respStmt>
            </seriesStmt>
            <sourceDesc>
                <bibl>B. Soldati, 1902</bibl>
            </sourceDesc>
        </fileDesc>
        <encodingDesc>
            <projectDesc>
                <p>TEI-conformant markup, version P5, MQDQ profile</p>
            </projectDesc>
            <metDecl xml:id="md" type="met">
                <metSym value="H">Esametri / Hexameters</metSym>
                <metSym value="E">Distici elegiaci / Elegiac couplets</metSym>
                <metSym value="h">Esametro / Hexameter</metSym><!-- in elegiac couplets -->
                <metSym value="P">Pentametri / Pentameters</metSym>
                <metSym value="p">Pentametro / Pentameter</metSym><!-- in elegiac couplets -->
                <metSym value="A">Adonii / Adonians</metSym>
                <metSym value="a">Adonio / Adonian</metSym><!-- in sapphic stanzas -->
                <metSym value="Y">Anapesti / Anapaests</metSym>
                <metSym value="N">Versi arcaici / Archaic verses</metSym><!-- verses of archaic poetry (saturni, cretici, bacchei, reiziani etc.)-->
                <metSym value="S">Saffici / Sapphics</metSym><!-- without strophic structure -->
                <metSym value="S1">Strofe saffiche / Sapphic stanzas</metSym><!-- with adonian in the fourth position: pattern SSSA -->
                <metSym value="S2">Strofe saffiche ampliate / Expanded sapphic stanzas</metSym><!-- with adonian not in the fourth position -->
                <metSym value="L">Alcaici / Alcaics</metSym><!-- without strophic structure -->
                <metSym value="L1">Strofe alcaiche / Alcaic stanzas</metSym>
                <metSym value="D">Asclepiadei / Asclepiadeans</metSym><!-- without strophic structure -->
                <metSym value="D2">Strofe asclepiadee seconde / Second asclepiadean stanzas</metSym><!-- pattern DDDO -->
                <metSym value="D3">Strofe asclepiadee terze / Third asclepiadean stanzas</metSym><!-- pattern DDOO -->
                <metSym value="C">Archilochei / Archilocheans</metSym>
                <metSym value="F">Endecasillabi falecii / Phalecian hendecasyllables</metSym>
                <metSym value="O">Altri eolici / Other aeolics</metSym>
                <metSym value="I">Ionici / Ionics</metSym>
                <metSym value="G">Giambici / Iambic metres</metSym>
                <metSym value="G1">Trimetri-Dimetri giambici / Iambic trimeter-dimeter</metSym>
                <metSym value="T">Trocaici / Trochaic metres</metSym>
                <metSym value="R">Ritmi / Rhythmic verses</metSym>
                <metSym value="V">Altri metri / Other metres</metSym>
                <metSym value="K">Commatici / ?</metSym>
                <metSym value="W">Verso corrotto / Corrupt verse</metSym>
                <metSym value="X">Linea non metrica / Extra-text</metSym>
            </metDecl>
        </encodingDesc>
        <profileDesc>
            <langUsage>
                <language ident="lat">Latin</language>
            </langUsage>
            <textClass>
                <keywords>
                    <term type="form">poetry</term>
                    <term type="source">literary</term>
                    <term type="meter">Hexameters</term>
                </keywords>
            </textClass>
            <creation>
                <idno>3.00</idno>
                <date></date>
            </creation>
        </profileDesc>
    </teiHeader>
    <text>
        <body>
            <div1 xml:id="d001" type="section" decls="#md" met="H">
                <head>
                    <title>1</title>
                    <abbr>1</abbr>
                    <bibl source="digital">Marcello Montalto</bibl>
                </head>
                <l xml:id="d001l1" n="1">Vos o, quae liquidos fontes, quae flumina, nymphae</l>
                <l xml:id="d001l2" n="2">Naiades, colitis, quae florida culta, Napaeae,</l>
                <l xml:id="d001l3" n="3">Deliolosque hortos et litora cognita Musis,</l>
                <l xml:id="d001l4" n="4">Quae colles baccho laetos flaventiaque arva</l>
                <l xml:id="d001l5" n="5">Messibus ac summi curatis rura Vesevi,</l>
                <l xml:id="d001l6" n="6">Quo solem vitetis iniqui et sideris aestum,</l>
                <l xml:id="d001l7" n="7">Hac mecum placida fessae requiescite in umbra</l>
                <l xml:id="d001l8" n="8">Gratorum nemorum, Dryades dum munera vati</l>
                <l xml:id="d001l9" n="9">Annua, dum magno texunt nova serta Maroni</l>
                <l xml:id="d001l10" n="10">E molli viola, e ferrugineis hyacinthis,</l>
                <l xml:id="d001l11" n="11">Quasque fovent teneras Sebethi flumina myrtos:</l>
                <l xml:id="d001l12" n="12">Vos gelidi fontes genitalis et aura Favonii</l>
                <l xml:id="d001l13" n="13">Invitant, vos coeruleo quae litore pictae</l>
                <l xml:id="d001l14" n="14">Nereides varias ducunt ad plectra choreas</l>
                <l xml:id="d001l15" n="15">Et nudae pedibus fusaeque ad colla capillis.</l>
                <l xml:id="d001l16" n="16">En ipso de fonte et arundine cinctus et alno</l>
                <l xml:id="d001l17" n="17">Frondenti caput, ac vitreo Sebethus ab antro</l>
                <l xml:id="d001l18" n="18">Rorantis latices muscoque virentia tecta</l>
                <l xml:id="d001l19" n="19">Ostentans, placidas de vertice suscitat auras,</l>
                <l xml:id="d001l20" n="20">Quis solem fugat et salices defendit ab aestu.</l>
                <l xml:id="d001l21" n="21">Ergo agite, et virides mecum secedite in umbras,</l>
                <l xml:id="d001l22" n="22">Naiades, simul et sociae properate, Napaeae,</l>
                <l xml:id="d001l23" n="23">Quaeque latus tyrio munitis, Oreades, arcu.</l>
                <l xml:id="d001l24" n="24">Non hic pierii cantus, non carmina desint,</l>
                <l xml:id="d001l25" n="25">Adventante dea. Summis en collibus offert</l>
                <l xml:id="d001l26" n="26">Uranie se laeta: agite, assurgamus eunti,</l>
                <l xml:id="d001l27" n="27">Et dominam comitemur, opaca et rupe sedentem</l>
                <l xml:id="d001l28" n="28">Et rore idalio et syrio veneremur odore</l>
                <l xml:id="d001l29" n="29">Insignem cithara et stellanti ad tempora serto.</l>
                <l xml:id="d001l30" n="30">O facilis felixque veni, dea. Me per apertos</l>
                <l xml:id="d001l31" n="31">Aeris immensi campos summoque vagantem</l>
                <l xml:id="d001l32" n="32">Aethere, mox toto numerantem sidera coelo</l>
                <l xml:id="d001l33" n="33">Duxisti, legesque deum atque arcana docenti,</l>
                <l xml:id="d001l34" n="34">Illarum et relegis series et fata recludis,</l>
                <l xml:id="d001l35" n="35">Atque ipso rerum causas deducis olympo.</l>
                <l xml:id="d001l36" n="36">Ocia nunc hortique iuvent, genialiaque arva,</l>
                <l xml:id="d001l37" n="37">Quaeque et amalpheae foecundant litora silvae,</l>
                <l xml:id="d001l38" n="38">Citrigenum decus, hesperidum monumenta sororum,</l>
                <l xml:id="d001l39" n="39">Delitiae quoque et ipsa tuae. Peneia Phoebum</l>
                <l xml:id="d001l40" n="40">Delectent Tempe fraternaque pectora lauri;</l>
                <l xml:id="d001l41" n="41">Te sebethiacae capiant nemora inclyta citri,</l>
                <l xml:id="d001l42" n="42">Et quas nostra suo colit Antiniana recessu.</l>
                <l xml:id="d001l43" n="43">Nos canimus: tu, diva, fave, atque assiste canenti,</l>
                <l xml:id="d001l44" n="44">Dum vatis veteres sacri renovantur honores;</l>
                <l xml:id="d001l45" n="45">En manet irriguum te blanda Patulcis ad amnem.</l>
                <l xml:id="d001l46" n="46">At tu, quo gonsaga domus, quo Mantua gaudet</l>
                <l xml:id="d001l47" n="47">Principe, dum canimus, post arma gravisque labores,</l>
                <l xml:id="d001l48" n="48">Itala dum spargis tamarusiaque arva cruore</l>
                <l xml:id="d001l49" n="49">Gallorum et victor spolia illa pheretria tentas,</l>
                <l xml:id="d001l50" n="50">Francisce, heroum genus atque Bianore ductum,</l>
                <l xml:id="d001l51" n="51">Ne desis, neve hortensem contemne laborem,</l>
                <l xml:id="d001l52" n="52">Herculeae decus et pretium memorabile clavae.</l>
                <l xml:id="d001l53" n="53">Orbe etenim hesperio niasique ad litora quondam</l>
                <l xml:id="d001l54" n="54">Oceani auriferis primum sese extulit hortis</l>
                <l xml:id="d001l55" n="55">Citrius, arboreae referens praeconia palmae.</l>
                <l xml:id="d001l56" n="56">Illi perpetuus frondis decor, inter opacum</l>
                <l xml:id="d001l57" n="57">Albescunt nitidi flores nemus, atque ita late</l>
                <l xml:id="d001l58" n="58">Spirat odoratus Zephyris felicibus aer;</l>
                <l xml:id="d001l59" n="59">Ipsa quidem lauro foliisque et cortice et ipso</l>
                <l xml:id="d001l60" n="60">Stipite tum similis, tum frondescente iuventa,</l>
                <l xml:id="d001l61" n="61">At cono inferior ramisque valentibus impar,</l>
                <l xml:id="d001l62" n="62">Nam florum longe candore et odoribus anteit.</l>
                <l xml:id="d001l63" n="63">Quin gravida e ramis, triplici distincta colore,</l>
                <l xml:id="d001l64" n="64">Mala nitent virides primum referentia frondes;</l>
                <l xml:id="d001l65" n="65">Hinc rutilant fulvoque micant matura metallo,</l>
                <l xml:id="d001l66" n="66">Flore novo semper, semper quoque foetibus aucta,</l>
                <l xml:id="d001l67" n="67">Perpetuum Veneris monumentum at triste dolorum.</l>
                <l xml:id="d001l68" n="68">Moerebat puero extincto, lugebat amantem</l>
                <l xml:id="d001l69" n="69">Scissa comam, et lacrimis humebat terra profusis,</l>
                <l xml:id="d001l70" n="70">Humebant lauri, quarum frondente sub umbra</l>
                <l xml:id="d001l71" n="71">Et positum ante pedes lamentabatur Adonim</l>
                <l xml:id="d001l72" n="72">Et, se oblita deam, tundebat pectora palmis.</l>
                <l xml:id="d001l73" n="73">Ut vero sese dolor et gravis ira repressit,</l>
                <l xml:id="d001l74" n="74">Ac veterum admonuit Daphne peneia amorum:</l>
                <l xml:id="d001l75" n="75">"Et nostros, inquit, testabitur arbor amores</l>
                <l xml:id="d001l76" n="76">Nostrorum et maneant monumenta aeterna dolorum."</l>
                <l xml:id="d001l77" n="77">Ambrosio mox rore comam diffundit et unda</l>
                <l xml:id="d001l78" n="78">Idalia corpus lavit incompertaque verba</l>
                <l xml:id="d001l79" n="79">Murmurat ore super supremaque et oscula iungit.</l>
                <l xml:id="d001l80" n="80">Ambrosium sensit rorem coma, sensit et undam</l>
                <l xml:id="d001l81" n="81">Idaliam corpus divinaque verba loquentis;</l>
                <l xml:id="d001l82" n="82">Haeserunt terrae crines riguitque capillus</l>
                <l xml:id="d001l83" n="83">Protenta in radice et recto in stipite corpus,</l>
                <l xml:id="d001l84" n="84">Lanugo in teneras abiit mollissima frondes,</l>
                <l xml:id="d001l85" n="85">In florem candor, in ramos brachia et ille,</l>
                <l xml:id="d001l86" n="86">Ille decor tota diffusus in arbore risit;</l>
                <l xml:id="d001l87" n="87">Vulnificos spinae referunt in cortice dentes,</l>
                <l xml:id="d001l88" n="88">Crescit et in patulas aphrodisia citrius umbras.</l>
                <l xml:id="d001l89" n="89">Colligit hinc sparsos crines dea, mandat et altae</l>
                <l xml:id="d001l90" n="90">Telluri infodiens, tum sic affata: "Meis heu</l>
                <l xml:id="d001l91" n="91">Consita de lacrimis, nunquam viduabere fronde,</l>
                <l xml:id="d001l92" n="92">Semper flore novo semperque ornabere pomis</l>
                <l xml:id="d001l93" n="93">Hortorum decus et nemorum illecebraeque domorum;"</l>
                <l xml:id="d001l94" n="94">Osculaque illacrimans ligno dedit, eque capillis</l>
                <l xml:id="d001l95" n="95">Summa sub tellure agitans fibramina ducit,</l>
                <l xml:id="d001l96" n="96">Hauriat ut sitiens undam atque alimenta ministret.</l>
                <l xml:id="d001l97" n="97">Illa velut dominae luctum solata recentes</l>
                <l xml:id="d001l98" n="98">Excussit frondes, resupinaque vertice canos</l>
                <l xml:id="d001l99" n="99">Diffudit florum nimbos, quis pectora divae</l>
                <l xml:id="d001l100" n="100">Implevitque sinum et lacrimas sedavit euntes;</l>
                <l xml:id="d001l101" n="101">Exin hesperiis arbor nitet aurea silvis.</l>
                <l xml:id="d001l102" n="102">At postquam herculeis humeris stetit axis et Atlas</l>
                <l xml:id="d001l103" n="103">Prospexit coelo et fessus requievit in antro</l>
                <l xml:id="d001l104" n="104">Et iam fata deum latii et scelera impia monstri</l>
                <l xml:id="d001l105" n="105">Ultricem expectant clavam, procul orbe subacto,</l>
                <l xml:id="d001l106" n="106">Geryone extincto, spoliis insignis abactamque</l>
                <l xml:id="d001l107" n="107">Advexit praedam et nostris stetit ultor in arvis,</l>
                <l xml:id="d001l108" n="108">Idem humeris, idem ipsa arcu clavaque superbus,</l>
                <l xml:id="d001l109" n="109">Devexit simul hesperio de litore silvas,</l>
                <l xml:id="d001l110" n="110">Hesperidum silvas, nemora effulgentia et auro.</l>
                <l xml:id="d001l111" n="111">Quis post Phormiadum saltus, fragrantia myrto</l>
                <l xml:id="d001l112" n="112">Litora Caietae fontesque ornavit et hortos</l>
                <l xml:id="d001l113" n="113">Virginis Hormialae. Venientem ea Thybride ab hudo</l>
                <l xml:id="d001l114" n="114">Accipit hospitio et thalami simul addit honores;</l>
                <l xml:id="d001l115" n="115">Hinc et ob aetatis florem placidosque hymenaeos</l>
                <l xml:id="d001l116" n="116">Auriferae pretium tulit arboris, inde recenti</l>
                <l xml:id="d001l117" n="117">Implevit campos nemore et zephirytide silva,</l>
                <l xml:id="d001l118" n="118">Qua laestrygonios saltus, saxa horrida, Nereus</l>
                <l xml:id="d001l119" n="119">Lambit et aequoreae Liris secat arva Suessae,</l>
                <l xml:id="d001l120" n="120">Quaque et oliviferis de collibus edita prisco</l>
                <l xml:id="d001l121" n="121">Nympha Lamo irriguos Fundania prospicit agros</l>
                <l xml:id="d001l122" n="122">Distinctosque hortos pomis et litora myrtis;</l>
                <l xml:id="d001l123" n="123">Quin et rura sororis Amalphidos et Sirenum</l>
                <l xml:id="d001l124" n="124">Ditavit scopulos niasaei munere mali.</l>
                <l xml:id="d001l125" n="125">Nunc, age, qui cultus citriis, quae certa serendi</l>
                <l xml:id="d001l126" n="126">Tempora, quaeque illis regio magis apta ferendis</l>
                <l xml:id="d001l127" n="127">Expediam, nullique loquar memorata priorum.</l>
                <l xml:id="d001l128" n="128">Principio apricum ad solem ventosque tepentes</l>
                <l xml:id="d001l129" n="129">Vergat ager; putres glebae, quaeque aequora rastris</l>
                <l xml:id="d001l130" n="130">Molle sonent fluidum facile admissura liquorem.</l>
                <l xml:id="d001l131" n="131">Nec mihi displiceat salebrosi glarea ruris,</l>
                <l xml:id="d001l132" n="132">Quaeque solo tenui graciles imitatur arenas,</l>
                <l xml:id="d001l133" n="133">Si modo saepe fimo spargas, si pronior unda</l>
                <l xml:id="d001l134" n="134">Diluat ipsa super laetusque instillet et himber.</l>
                <l xml:id="d001l135" n="135">Quid non expugnet sollers industria? Non me</l>
                <l xml:id="d001l136" n="136">Aut pudeat dum mane suas Philomela querelas</l>
                <l xml:id="d001l137" n="137">Instaurat seu maiores sol suscitat umbras,</l>
                <l xml:id="d001l138" n="138">Plena manu liquidis invergere dolia lymphis</l>
                <l xml:id="d001l139" n="139">Spumantemque cavis inferre canalibus amnem,</l>
                <l xml:id="d001l140" n="140">Solari et mollem cantu mulcente laborem;</l>
                <l xml:id="d001l141" n="141">Aut etiam occasum ad solem primasque tenebras,</l>
                <l xml:id="d001l142" n="142">Dum nox oceano nigris sese exerit alis,</l>
                <l xml:id="d001l143" n="143">Aut tenebris mediis et cum intempesta silet nox</l>
                <l xml:id="d001l144" n="144">Nec nocturna negat rorantia lumina Phoebe,</l>
                <l xml:id="d001l145" n="145">Et flumen ruere et fontes mersatilis urnae:</l>
                <l xml:id="d001l146" n="146">Tantum havet inspergi sese himbre niasias arbor.</l>
                <l xml:id="d001l147" n="147">Imprimis fuge sithonii mala frigora coeli,</l>
                <l xml:id="d001l148" n="148">Afflatus cave threicios Boreamque nivalem,</l>
                <l xml:id="d001l149" n="149">Quique lycaonio spirant de vertice Cauri.</l>
                <l xml:id="d001l150" n="150">Quod si non alia poteris ratione malignum</l>
                <l xml:id="d001l151" n="151">Frigus et othrysii compescere flamina venti,</l>
                <l xml:id="d001l152" n="152">Obiicibus cohibe ac summi molimine muri,</l>
                <l xml:id="d001l153" n="153">Aut olea et multa prudens circumtege lauro,</l>
                <l xml:id="d001l154" n="154">Aut valle occulta vastique crepidine saxi,</l>
                <l xml:id="d001l155" n="155">Aut ubi celsa suis obstent fastigia tectis.</l>
                <l xml:id="d001l156" n="156">Quin et per validas hiemes, per sidera nota,</l>
                <l xml:id="d001l157" n="157">Cum coelum riget atque gelo coit altior aether,</l>
                <l xml:id="d001l158" n="158">Tum gelidae noctes concretaque terra pruina</l>
                <l xml:id="d001l159" n="159">Imprimis metuenda et iniquus Iupiter hortis.</l>
                <l xml:id="d001l160" n="160">Ergo quamprimum coniecto stramine et arctis</l>
                <l xml:id="d001l161" n="161">Cratibus, aut sparsis circum supraque maniplis</l>
                <l xml:id="d001l162" n="162">Impiger alpini compesce incommoda coeli</l>
                <l xml:id="d001l163" n="163">Iratumque Eurum, aut fumos succende volantes,</l>
                <l xml:id="d001l164" n="164">Aut calcis vivae cumulosque fimumque calentem</l>
                <l xml:id="d001l165" n="165">Insterne et calidis gelidum aera vince favillis;</l>
                <l xml:id="d001l166" n="166">Ac supplex venerare deos et thura benigno</l>
                <l xml:id="d001l167" n="167">Ure Iovi, avertat glaciem, componat et iras.</l>
                <l xml:id="d001l168" n="168">Nanque ferunt ob primitias quandoque negatas</l>
                <l xml:id="d001l169" n="169">Iunonem indignantem animo graviterque dolentem</l>
                <l xml:id="d001l170" n="170">Immisse et stragem arboribus citriisque ruinam,</l>
                <l xml:id="d001l171" n="171">Hesperii generis malorum stirpe perempta;</l>
                <l xml:id="d001l172" n="172">Donec eam Venus e Medorum divite silva</l>
                <l xml:id="d001l173" n="173">Relliquias relegens per Afrorum pinguia culta</l>
                <l xml:id="d001l174" n="174">Rursus in Italiam genti transmisit habendam</l>
                <l xml:id="d001l175" n="175">Aeneadum, quo priscus honos et cura nepotum</l>
                <l xml:id="d001l176" n="176">In silvis veteres renovaret Adonidis ignes,</l>
                <l xml:id="d001l177" n="177">Aeternum et maneant monumenta insignia amorum.</l>
                <l xml:id="d001l178" n="178">Tu vero, quotiens aestusque et solis iniquum</l>
                <l xml:id="d001l179" n="179">Fervorem metues rapidi et fera sidera Cancri,</l>
                <l xml:id="d001l180" n="180">Aut glaciem quotiens inimicae et tempora brumae,</l>
                <l xml:id="d001l181" n="181">Verge iterum latices, iterum fluvialia mersa</l>
                <l xml:id="d001l182" n="182">Stagna super; sic ipse aestus, sic frigora vinces.</l>
                <l xml:id="d001l183" n="183">Nanque aestu sitientem alte externoque calore</l>
                <l xml:id="d001l184" n="184">Arentem madidans, sedas aestumque sitimque.</l>
                <l xml:id="d001l185" n="185">At glacie inclusus calor aestuat et furit intus</l>
                <l xml:id="d001l186" n="186">Flamma vorax. Tum funde himbrem, tum flumine largo</l>
                <l xml:id="d001l187" n="187">Irrora siccas occulto ex igne medullas,</l>
                <l xml:id="d001l188" n="188">Quo vigor adversum soles se et frigora duret.</l>
                <l xml:id="d001l189" n="189">Vere autem et cum sol paribus se temperat horis,</l>
                <l xml:id="d001l190" n="190">Tunc tuto liceat telluri infigere plantas;</l>
                <l xml:id="d001l191" n="191">Nec toto verear scrobibus committere in anno,</l>
                <l xml:id="d001l192" n="192">Aestate umbrosis in vallibus; ast hieme et cum</l>
                <l xml:id="d001l193" n="193">Mollis in aprico mitescit terra recessu,</l>
                <l xml:id="d001l194" n="194">Si modo perpetuus laticum mihi defluat humor,</l>
                <l xml:id="d001l195" n="195">Nec desit coniux, plena quae diluat urna,</l>
                <l xml:id="d001l196" n="196">Et nunc frondenti ramo defendat ab aestu,</l>
                <l xml:id="d001l197" n="197">Nunc solem hibernis admittat mensibus, et nil</l>
                <l xml:id="d001l198" n="198">Linquat inexhaustum, curaque utatur et arte.</l>
                <l xml:id="d001l199" n="199">Nec vero Insubrium campis, ticinide terra,</l>
                <l xml:id="d001l200" n="200">Quaque Pado alniferis infert sese Adua ripis,</l>
                <l xml:id="d001l201" n="201">Ausit se riguis committere citrius hortis,</l>
                <l xml:id="d001l202" n="202">Nec qua iuncta Pado scindit sua Mincius arva,</l>
                <l xml:id="d001l203" n="203">Arva virum, heroum, imprimisque feracia vatum;</l>
                <l xml:id="d001l204" n="204">Arte tamen studioque cloneia ponitur arbos</l>
                <l xml:id="d001l205" n="205">In rheda, cui pingue solum, cui plurima tellus</l>
                <l xml:id="d001l206" n="206">Insit et assidua madeat stirps aurea dextra,</l>
                <l xml:id="d001l207" n="207">Sub Iove quae ferat aestates, hiemique malignae</l>
                <l xml:id="d001l208" n="208">Infertur tectis, calidoque fovetur in antro.</l>
                <l xml:id="d001l209" n="209">Benaci tamen ad ripam Charidaeque recessus</l>
                <l xml:id="d001l210" n="210">Laeta nitet ramisque exsultat adonias arbor.</l>
                <l xml:id="d001l211" n="211">Munus et hoc, Cytherea, tuum, dum forte canentem</l>
                <l xml:id="d001l212" n="212">Ad virides Saloi salices tua dulcia furta,</l>
                <l xml:id="d001l213" n="213">Et pueri amplexus teneros et Adonidis ignes</l>
                <l xml:id="d001l214" n="214">Miraris vatem egregium, cui candida plaudit</l>
                <l xml:id="d001l215" n="215">Verona et liquidis Athesis favet assonus undis.</l>
                <l xml:id="d001l216" n="216">Ille suas canit ad volucres, sua reddit Adonim</l>
                <l xml:id="d001l217" n="217">Silva, dionaeae ludunt ad carmina nymphae;</l>
                <l xml:id="d001l218" n="218">Ipsa tuos repetis lusus, repetis hymenaeos,</l>
                <l xml:id="d001l219" n="219">Per silvas, per saxa sonat tibi gratus Adonis,</l>
                <l xml:id="d001l220" n="220">Antra et per valles resonat formosus Adonis:</l>
                <l xml:id="d001l221" n="221">"Huc, o Adoni, ades, huc ades, o mihi dulcis Adoni."</l>
                <l xml:id="d001l222" n="222">Addis et his etiam suspiria: suspirarunt</l>
                <l xml:id="d001l223" n="223">Et tecum salices et tecum flumina; dumque</l>
                <l xml:id="d001l224" n="224">Et flectunt salices ramos et flumina cursum,</l>
                <l xml:id="d001l225" n="225">Illicet et salices frondes et poma tulerunt</l>
                <l xml:id="d001l226" n="226">Hesperidum nemoris (nam sic, dea grata, tulisti),</l>
                <l xml:id="d001l227" n="227">Illicet et fluvii gaudent cyrenide silva</l>
                <l xml:id="d001l228" n="228">Delituisse novoque comas nituisse decore,</l>
                <l xml:id="d001l229" n="229">Gaudet et ipsa suo Verona ornata Catullo,</l>
                <l xml:id="d001l230" n="230">Altisonisque favet reflexa e montibus echo,</l>
                <l xml:id="d001l231" n="231">Sirmiaque auratis resplendent rura volemis.</l>
                <l xml:id="d001l232" n="232">Sed tamen et scrobibus modus hic erit, ut neque in altum</l>
                <l xml:id="d001l233" n="233">Desideat nimis, ut quantum radice profunda</l>
                <l xml:id="d001l234" n="234">Haeserat, hoc paulo iaceat plus, eque lacuna</l>
                <l xml:id="d001l235" n="235">Hauriat ut solitos himbres madidumque fluentum:</l>
                <l xml:id="d001l236" n="236">Tum baculo aut pedibus facilem calcabis arenam.</l>
                <l xml:id="d001l237" n="237">Parce tamen teneris fibris, cautusque benignam</l>
                <l xml:id="d001l238" n="238">Affer opem, indulge et levibus pueriliter annis.</l>
                <l xml:id="d001l239" n="239">Haec inter geniumque loci nymphasque sorores</l>
                <l xml:id="d001l240" n="240">Implora auxilio, et faveas simul auspice dextra.</l>
                <l xml:id="d001l241" n="241">Quin etiam vellens fosso de gurgite plantam</l>
                <l xml:id="d001l242" n="242">Rursus et infodiens, dextra fautrice, videto</l>
                <l xml:id="d001l243" n="243">Cum tenera radice simulque haurire, simulque</l>
                <l xml:id="d001l244" n="244">Nativae infodere et multum telluris, ut haerens</l>
                <l xml:id="d001l245" n="245">In patria possit melius consuescere terra.</l>
                <l xml:id="d001l246" n="246">Ipse vides puerum materno lacte repulsum</l>
                <l xml:id="d001l247" n="247">Indignantem alio ductare e pectore mammas</l>
                <l xml:id="d001l248" n="248">Huberibusque aliis dulces haurire liquores.</l>
                <l xml:id="d001l249" n="249">Altera confestim subeat te cura, valenti</l>
                <l xml:id="d001l250" n="250">Sistere eam vallo sociisque adiungere truncis,</l>
                <l xml:id="d001l251" n="251">Ne venti excutiant teneram, ne verbere torto</l>
                <l xml:id="d001l252" n="252">Auferat inducto Boreas immanis hiatu</l>
                <l xml:id="d001l253" n="253">Et sullime volet rapidis iactanda procellis.</l>
                <l xml:id="d001l254" n="254">Ergo et ubi in ramos frondens sese extulit, actis</l>
                <l xml:id="d001l255" n="255">Sub terram sparsim radicibus, iniice ferrum,</l>
                <l xml:id="d001l256" n="256">Caede manu, ne in luxuriem fundatur inanem;</l>
                <l xml:id="d001l257" n="257">Nam veniet quocunque voces. Sed frigora vita,</l>
                <l xml:id="d001l258" n="258">Neve alte inflictum cera contingere vulnus</l>
                <l xml:id="d001l259" n="259">Sit pudor, urat ne calor, aut ne frigora laedant.</l>
                <l xml:id="d001l260" n="260">Atque hinc quo cultu citrii quave arte vel usu</l>
                <l xml:id="d001l261" n="261">Proveniant, paucis (nam nec sunt multa) docebo.</l>
                <l xml:id="d001l262" n="262">Partem etenim insitio, partem sibi semina, partem</l>
                <l xml:id="d001l263" n="263">Vendicat in generis sobolem producta propago.</l>
                <l xml:id="d001l264" n="264">Ergo ubi subductum felici e matre flagellum</l>
                <l xml:id="d001l265" n="265">Videris, hoc gladio medium feri et iniice saxum,</l>
                <l xml:id="d001l266" n="266">Qua vulnus patet, et plagae sic consule hianti;</l>
                <l xml:id="d001l267" n="267">Inde terebrato per aperta foramina fundo</l>
                <l xml:id="d001l268" n="268">Fictile coniicias, pulla et mox obrue terra,</l>
                <l xml:id="d001l269" n="269">Nec sit parca manus stillanti infundere gutto.</l>
                <l xml:id="d001l270" n="270">Radicem lento ducet de cortice ramus,</l>
                <l xml:id="d001l271" n="271">Subiicietque novas geminato ex hubere vires.</l>
                <l xml:id="d001l272" n="272">Ergo ubi in Italiam quater adventaverit ales</l>
                <l xml:id="d001l273" n="273">Daulias, i, rescinde manu atque excide securi</l>
                <l xml:id="d001l274" n="274">Frondentem ramum, et terrae committe subactae</l>
                <l xml:id="d001l275" n="275">Optatam prolem fibris et fronde vigentem,</l>
                <l xml:id="d001l276" n="276">Ornet ut excultos et flore et frugibus agros.</l>
                <l xml:id="d001l277" n="277">Quin etiam, cum se felici matris in umbra,</l>
                <l xml:id="d001l278" n="278">Eduxit soboles, ferro diffinde et adactum</l>
                <l xml:id="d001l279" n="279">Infigas lapidem, ducto mox infode sulco;</l>
                <l xml:id="d001l280" n="280">Crescet in immensum multa radice virago.</l>
                <l xml:id="d001l281" n="281">Si tibi seminium curae, primum elige terram</l>
                <l xml:id="d001l282" n="282">Sole sub aprico, nulli quae obnoxia vento;</l>
                <l xml:id="d001l283" n="283">Hanc validis rastris et duro verbere marrae</l>
                <l xml:id="d001l284" n="284">Discute, et in tenuem redigas studiosus arenam.</l>
                <l xml:id="d001l285" n="285">Hinc semen legito, lectum graviore notatu</l>
                <l xml:id="d001l286" n="286">Aequatis spatiis serito dextraque fideli</l>
                <l xml:id="d001l287" n="287">Infodito, infossum solito de more rigato,</l>
                <l xml:id="d001l288" n="288">Et studiosa manus divellat gramina circum.</l>
                <l xml:id="d001l289" n="289">Non mora: iam toto tollent sese agmina campo,</l>
                <l xml:id="d001l290" n="290">Et paribus spatiis aequato et marte ferentur.</l>
                <l xml:id="d001l291" n="291">Hinc brevibus vallis sub signum figito, et haerbas</l>
                <l xml:id="d001l292" n="292">Ipse manu legito, lectas sub sole cremato,</l>
                <l xml:id="d001l293" n="293">Saepius et duris agitato bidentibus alte</l>
                <l xml:id="d001l294" n="294">Frondentem silvam Zephyrosque aurasque cientem.</l>
                <l xml:id="d001l295" n="295">Nec vero non illa tibi sit maxima cura</l>
                <l xml:id="d001l296" n="296">Et pubi tenerae, et postquam sese extulit arbos</l>
                <l xml:id="d001l297" n="297">Sordentes soleas simul et praesegmina tetra,</l>
                <l xml:id="d001l298" n="298">Illuviem immundam crassisque liquoribus haustam</l>
                <l xml:id="d001l299" n="299">Ingerere, humorem ut lentum radicibus imis</l>
                <l xml:id="d001l300" n="300">Instillent himbri atque actis fluvialibus undis.</l>
                <l xml:id="d001l301" n="301">Praecipue foetus gravidos nitidamque iuventam</l>
                <l xml:id="d001l302" n="302">Praestabunt infossa canum tibi squalida tabo</l>
                <l xml:id="d001l303" n="303">Corpora, dum pingues gaudent uligine fibrae</l>
                <l xml:id="d001l304" n="304">Luxuriantque hieme in media atque arentibus arvis;</l>
                <l xml:id="d001l305" n="305">Nec dubita aggestum cinerem squalentiaque ossa</l>
                <l xml:id="d001l306" n="306">Mersa solo infodere, aut hominum excrementa suumve</l>
                <l xml:id="d001l307" n="307">Inferre, aut laetis sparsim radicibus urnam</l>
                <l xml:id="d001l308" n="308">Fundere et humani maleolentia flumina lotii,</l>
                <l xml:id="d001l309" n="309">Nocte tamen, ne te petulans vicinia damnet</l>
                <l xml:id="d001l310" n="310">Nidore offensa et graviter spirantibus auris.</l>
                <l xml:id="d001l311" n="311">Iam tempus legere et cultis disponere in hortis,</l>
                <l xml:id="d001l312" n="312">Et tondere manu, et rivos agitare sonantes,</l>
                <l xml:id="d001l313" n="313">Colligere et plenis redolentia citria ramis</l>
                <l xml:id="d001l314" n="314">Aestivum ad solem et vento crepitantibus umbris.</l>
                <l xml:id="d001l315" n="315">Colligis ipse manu. Coniux in parte laborum</l>
                <l xml:id="d001l316" n="316">Dulcis adest, capit expensis de fune canistris,</l>
                <l xml:id="d001l317" n="317">Et mirata sinum pomis gravioribus implet.</l>
                <l xml:id="d001l318" n="318">Et (memini) astabat coniux, floresque legentem</l>
                <l xml:id="d001l319" n="319">Idalium in rorem et Veneris mollissima dona</l>
                <l xml:id="d001l320" n="320">Amplexata virum, molli desedit in haerba</l>
                <l xml:id="d001l321" n="321">Et mecum dulces egit per carmina ludos;</l>
                <l xml:id="d001l322" n="322">Quae nunc elysios, o fortunata, recessus</l>
                <l xml:id="d001l323" n="323">Laeta colis sine me, sine me per opaca vagaris</l>
                <l xml:id="d001l324" n="324">Culta roseta legens et serta recentia nectis;</l>
                <l xml:id="d001l325" n="325">Immemor ah nimiumque tui studiosa quietos</l>
                <l xml:id="d001l326" n="326">Umbrarum saltus et grata silentia captas.</l>
                <l xml:id="d001l327" n="327">Sparge, puer, violas, manes salvete beati:</l>
                <l xml:id="d001l328" n="328">Uxor adest Ariadna meis honeranda lacertis.</l>
                <l xml:id="d001l329" n="329">O felix obitu, quae non violenta Brigantum</l>
                <l xml:id="d001l330" n="330">Perpessa imperia, quae non miserabile nati</l>
                <l xml:id="d001l331" n="331">Funus et orbati senis immedicabile vulnus</l>
                <l xml:id="d001l332" n="332">Vidisti et patrios foedata sede penates.</l>
                <l xml:id="d001l333" n="333">Sed solamen ades, coniux; amplectere, neu me</l>
                <l xml:id="d001l334" n="334">Lude diu, amplexare virum ac solare querentem</l>
                <l xml:id="d001l335" n="335">Et mecum solitos citriorum collige flores.</l>
                <l xml:id="d001l336" n="336">Est vero et duplex citrii genus, et quod amores</l>
                <l xml:id="d001l337" n="337">Iucundos referat dulces et Adonidis ignes,</l>
                <l xml:id="d001l338" n="338">(Sic placitum Veneri) dulce hoc; quodque acre dolores</l>
                <l xml:id="d001l339" n="339">Et tristes luctus et lamentabile funus</l>
                <l xml:id="d001l340" n="340">Sorte refert, suus ut lacrimis ne desiit amaror.</l>
                <l xml:id="d001l341" n="341">Rara sed ausonio Lamiaeque in litore foetus</l>
                <l xml:id="d001l342" n="342">Dat dulces, succosque frequens meditatur acerbos;</l>
                <l xml:id="d001l343" n="343">Contra solis ad ortum atque in gangetide terra</l>
                <l xml:id="d001l344" n="344">Sponte sua dulcem victum ac redolentia ramis</l>
                <l xml:id="d001l345" n="345">Mella liquat, fluit eque indis liquor atticus hortis.</l>
                <l xml:id="d001l346" n="346">Nuper enim hesperio oceano calletia pubes</l>
                <l xml:id="d001l347" n="347">Digressa, ignotosque locos et inhospita sulcans</l>
                <l xml:id="d001l348" n="348">Aequora, non solitos tractus, nova litora obivit,</l>
                <l xml:id="d001l349" n="349">Et procul arentis Libyae penetravit arenas</l>
                <l xml:id="d001l350" n="350">Audax, nec notas, pontus quas circuit, urbes.</l>
                <l xml:id="d001l351" n="351">Hinc Austro approperans coeloque intenta cadenti</l>
                <l xml:id="d001l352" n="352">Sideraque adverso servans labentia mundo,</l>
                <l xml:id="d001l353" n="353">Incidit obscurum gelidi Aegocerontis in orbem</l>
                <l xml:id="d001l354" n="354">Attonita et rerum novitate umbrisque locorum;</l>
                <l xml:id="d001l355" n="355">Inde pedem referens Prassi convertit ad oras,</l>
                <l xml:id="d001l356" n="356">Barbaricumque fretum exsuperans Rhaptique procellas,</l>
                <l xml:id="d001l357" n="357">Tandem gemmiferos Indi defertur ad amnes</l>
                <l xml:id="d001l358" n="358">Litoraque e citriis semper fragrantia silvis,</l>
                <l xml:id="d001l359" n="359">E quibus hyblaeosque favos et hymettia foetu</l>
                <l xml:id="d001l360" n="360">Mella dari, dulcemque refert e cortice rorem</l>
                <l xml:id="d001l361" n="361">Sponte quidem at succos longe indignanter amaros:</l>
                <l xml:id="d001l362" n="362">Usqueadeo coelique situs solaque abdita terrae</l>
                <l xml:id="d001l363" n="363">Et soles variant ipsi positusque locorum.</l>
                <l xml:id="d001l364" n="364">Ergo alibi natura, suo se robore firmans,</l>
                <l xml:id="d001l365" n="365">Indiga nil opis est nostrae victrixque superbit;</l>
                <l xml:id="d001l366" n="366">Ast alibi curasque hominum atque inventa requirit,</l>
                <l xml:id="d001l367" n="367">Obsequiturque arti et legum sese arctat habenis.</l>
                <l xml:id="d001l368" n="368">Nanque haec sponte sua quaedam se in luminis oras</l>
                <l xml:id="d001l369" n="369">Educunt, matrisque suae tolluntur in umbra;</l>
                <l xml:id="d001l370" n="370">Illa hominum expectant operas manuumque laborem,</l>
                <l xml:id="d001l371" n="371">Naturae tacitum minus: nam prorsus ad artem</l>
                <l xml:id="d001l372" n="372">Insitio est referenda humanae et mentis acumen,</l>
                <l xml:id="d001l373" n="373">De qua post in parte sua suo et ordine dicam.</l>
                <l xml:id="d001l374" n="374">Sin curae tibi sit grandes educere foetus,</l>
                <l xml:id="d001l375" n="375">Et patulas implere manus, age, decute ramis</l>
                <l xml:id="d001l376" n="376">Crescentem prolem, e multis ut pauca supersint</l>
                <l xml:id="d001l377" n="377">Poma, sed et maiora loco et magis auspice nata;</l>
                <l xml:id="d001l378" n="378">Huberiore etenim succo laetabitur haeres</l>
                <l xml:id="d001l379" n="379">Fraterni lactis vacua et dominator in aula.</l>
                <l xml:id="d001l380" n="380">Neve autem toto fructus tibi desit in anno,</l>
                <l xml:id="d001l381" n="381">Carpe manu partem et plenis bacchare canistris;</l>
                <l xml:id="d001l382" n="382">Quae reliqua est, gravidis sinito gaudere volemis.</l>
                <l xml:id="d001l383" n="383">Confestim qua parte dolet viduata recentem se</l>
                <l xml:id="d001l384" n="384">Induit in florem atque implet spe divite ramos;</l>
                <l xml:id="d001l385" n="385">Sic etenim alterno ditescet silva metallo.</l>
                <l xml:id="d001l386" n="386">Nunc, quae sit formae ratio et quae cura, docendum,</l>
                <l xml:id="d001l387" n="387">Undique quo decor ipse sibi et nova gratia constet,</l>
                <l xml:id="d001l388" n="388">Nec frustra veteres Veneris referentur amores.</l>
                <l xml:id="d001l389" n="389">Non alias cultu maiore incessit Adonis</l>
                <l xml:id="d001l390" n="390">Venatum, non niliacas spectatior unquam</l>
                <l xml:id="d001l391" n="391">In silvas, non ante Venus maiore paratu</l>
                <l xml:id="d001l392" n="392">Ornarat, quam luce quidem, qua fossus ab apro</l>
                <l xml:id="d001l393" n="393">Concidit et nigras tabo madefecit arenas.</l>
                <l xml:id="d001l394" n="394">Cingebat crinem myrrae de palmite ramus,</l>
                <l xml:id="d001l395" n="395">Ad frontem roseus diffulgebat hyacinthus,</l>
                <l xml:id="d001l396" n="396">Succincta et nitidum velabat purpura pectus,</l>
                <l xml:id="d001l397" n="397">Collaque fulgentes variabant candida baccae</l>
                <l xml:id="d001l398" n="398">Sparsim purpureis et coeruleis immistis,</l>
                <l xml:id="d001l399" n="399">Cingulaque auratis radiabant aspera bullis;</l>
                <l xml:id="d001l400" n="400">Elatis humeris pendebat aheneus ensis,</l>
                <l xml:id="d001l401" n="401">Ad capulum viridis fulgebat in orbe smaragdus,</l>
                <l xml:id="d001l402" n="402">Interstincta auro vagina, argentea cuspis,</l>
                <l xml:id="d001l403" n="403">Crura cleoneae vestibant levia pelles,</l>
                <l xml:id="d001l404" n="404">Distinctique auro Tritones et aurea cymba,</l>
                <l xml:id="d001l405" n="405">Qua quondam paphias Venus ipsa enavit ad arces;</l>
                <l xml:id="d001l406" n="406">Horrebant manibus duro venabula cornu</l>
                <l xml:id="d001l407" n="407">Et paribus nodis paribusque nitentia gemmis.</l>
                <l xml:id="d001l408" n="408">Talibus ornatum in silvas dea mittit opacas,</l>
                <l xml:id="d001l409" n="409">Osculaque in roseis linquit signata labellis;</l>
                <l xml:id="d001l410" n="410">Arboreos igitur cultus dea poscit et ipsis</l>
                <l xml:id="d001l411" n="411">Ornatu atque auro longe splendescere in hortis.</l>
                <l xml:id="d001l412" n="412">Quocirca cum primum aetas feret, ipse benigna</l>
                <l xml:id="d001l413" n="413">Siste manu plantam rectoque in stipite firma;</l>
                <l xml:id="d001l414" n="414">Siquid et incultum, ferro preme; ferrea cera</l>
                <l xml:id="d001l415" n="415">Vulnera perlinito, frigus ne permeet artus;</l>
                <l xml:id="d001l416" n="416">In conum crescat facito, ramosque fluentes</l>
                <l xml:id="d001l417" n="417">Sedulus attondeto et legem frondibus indito.</l>
                <l xml:id="d001l418" n="418">Usque suus puero ne desit lacteus humor,</l>
                <l xml:id="d001l419" n="419">Tu tenui calicem suspende in palmite filo</l>
                <l xml:id="d001l420" n="420">Imple et aqua, tenuemque in aquam mox iniice vittam,</l>
                <l xml:id="d001l421" n="421">Quae labro emineat pendens, quae stillet et usque</l>
                <l xml:id="d001l422" n="422">Languentem rorem, levi qui cortice labens</l>
                <l xml:id="d001l423" n="423">Ducat limosam gutta fluitante lacunam;</l>
                <l xml:id="d001l424" n="424">At postquam sese summas subduxit in auras</l>
                <l xml:id="d001l425" n="425">Et felix trunco et ramis frondentibus arbos,</l>
                <l xml:id="d001l426" n="426">Liberior tibi sit durata et frigore et aestu.</l>
                <l xml:id="d001l427" n="427">Non omnis tamen aut labor est, aut cura neganda;</l>
                <l xml:id="d001l428" n="428">Nec tu parce oculis, dextrae si parcis, nec te</l>
                <l xml:id="d001l429" n="429">Aut sobolem mirari, aut ramos forte gravatos,</l>
                <l xml:id="d001l430" n="430">Aut pigeat mediis laudare in solibus umbras,</l>
                <l xml:id="d001l431" n="431">Aut genio indulgentem agitare choros et iniquo</l>
                <l xml:id="d001l432" n="432">Sole sub appositisque toris mensaque beata</l>
                <l xml:id="d001l433" n="433">Ludere, fumosum puero fundente falernum.</l>
                <l xml:id="d001l434" n="434">Interea florum nimbus cadit, et fragrantem</l>
                <l xml:id="d001l435" n="435">Ad praedam coniux, ad praedam nata generque</l>
                <l xml:id="d001l436" n="436">Surgit laeta toris et flore exsultat honesto,</l>
                <l xml:id="d001l437" n="437">Quem lectum liquat ac thalamos inodorat, amorumque</l>
                <l xml:id="d001l438" n="438">Ipsa viri memor et vestes intingit et ora.</l>
                <l xml:id="d001l439" n="439">Ergo et frondentem bruma mirabere et aestu</l>
                <l xml:id="d001l440" n="440">Florentem, auratis utroque et tempore malis</l>
                <l xml:id="d001l441" n="441">Fulgentem: cole sub nivibus, sub sidere Cancri,</l>
                <l xml:id="d001l442" n="442">Nocturnis neu parce operis, neu parce diurnis.</l>
                <l xml:id="d001l443" n="443">Quoque modo id facias exempla antiqua monebunt.</l>
                <l xml:id="d001l444" n="444">Rivus aquae fluat, aut fontes roratilis urnae</l>
                <l xml:id="d001l445" n="445">Muniat elatus paries; daphneia laurus</l>
                <l xml:id="d001l446" n="446">Multa tegat super et grato tueatur amictu,</l>
                <l xml:id="d001l447" n="447">Arceat et fulmen; quotiens et cura vocarit</l>
                <l xml:id="d001l448" n="448">Sparge fimum, calcis tumulos age, neve nivales</l>
                <l xml:id="d001l449" n="449">Sistere per ramos patitor, sed discute nimbos,</l>
                <l xml:id="d001l450" n="450">Ingentesque cita fumos et consere pugnam</l>
                <l xml:id="d001l451" n="451">Flatibus hibernis culmoque et crate saligna.</l>
                <l xml:id="d001l452" n="452">Sed memini, cum nullae artes, non arma dolique</l>
                <l xml:id="d001l453" n="453">Vim coeli adversam ferrent: periere comantes</l>
                <l xml:id="d001l454" n="454">Silvae, obriguere gelu nemora omnia, late</l>
                <l xml:id="d001l455" n="455">Irrumpit mors, intereunt decora alta sororum</l>
                <l xml:id="d001l456" n="456">Hesperidum, saevit scythicis Aquilonibus aer,</l>
                <l xml:id="d001l457" n="457">Concreta et solitos sistunt cava flumina cursus.</l>
                <l xml:id="d001l458" n="458">Quod quando (avertat Venus ipsa) rigentibus Euris</l>
                <l xml:id="d001l459" n="459">Contigerit, neu tu gladio neu caede securi</l>
                <l xml:id="d001l460" n="460">Arentes hortos, sed calce, sed himbre madenti</l>
                <l xml:id="d001l461" n="461">Affer opem. Hoc saepe ipse hieme, hoc et vere tepenti,</l>
                <l xml:id="d001l462" n="462">Deceptum nec te fallet labor: ecce repente</l>
                <l xml:id="d001l463" n="463">Pullulat ab radice aut summo stipite, laetus</l>
                <l xml:id="d001l464" n="464">Effundit gemmas, turgenti et germine frondet.</l>
                <l xml:id="d001l465" n="465">Si te delectat species quadrata phalangis,</l>
                <l xml:id="d001l466" n="466">In quadram dispone; acies si forte latina,</l>
                <l xml:id="d001l467" n="467">Porrige et in longum; sin et per florida rura</l>
                <l xml:id="d001l468" n="468">Sparsa manus, decor ipse aurique et gloria frondis</l>
                <l xml:id="d001l469" n="469">Est eadem. Nitet in mediis stirps aurea lucis,</l>
                <l xml:id="d001l470" n="470">Qualis mane novo, cum se fulgentibus astris</l>
                <l xml:id="d001l471" n="471">Extulit oceani formosus Lucifer unda,</l>
                <l xml:id="d001l472" n="472">Quocunque inspectat, quoquo sua verterit ora,</l>
                <l xml:id="d001l473" n="473">Nil illo radiat fulgentius, omnia cedunt</l>
                <l xml:id="d001l474" n="474">Astra simul, toto exsultat Venus aurea coelo.</l>
                <l xml:id="d001l475" n="475">Et quoniam assuetudo mali veterumque laborum</l>
                <l xml:id="d001l476" n="476">Naturam exsuperat tolerando et acerba ferendo,</l>
                <l xml:id="d001l477" n="477">Iccirco videas silvestri saepe recessu</l>
                <l xml:id="d001l478" n="478">Non ulla rastrorum opera manuumve labore</l>
                <l xml:id="d001l479" n="479">Et fructus parere et solidis frondescere campis</l>
                <l xml:id="d001l480" n="480">Hesperiam citrium, inculto et dominarier arvo.</l>
                <l xml:id="d001l481" n="481">Hinc alii, postquam e sulco sese extulit actis</l>
                <l xml:id="d001l482" n="482">Sub terram late radicibus et stetit artus</l>
                <l xml:id="d001l483" n="483">Fixa solo, minus indulgent operamque remittunt,</l>
                <l xml:id="d001l484" n="484">A teneris quo consuescant nivibusque sitique.</l>
                <l xml:id="d001l485" n="485">Nec vero cultusque soli, aut vis falcis ahenae,</l>
                <l xml:id="d001l486" n="486">Aut tantum iuvet undanti de tramite rivus,</l>
                <l xml:id="d001l487" n="487">Quantum Auster libycoque ruens de litore flatus</l>
                <l xml:id="d001l488" n="488">Autunno noceant: perit hic labor omnis et ille,</l>
                <l xml:id="d001l489" n="489">Ah, fructus decor ac frondis squalescit, ut arbor</l>
                <l xml:id="d001l490" n="490">Arescat viduata, ut ramo et fronde perusta</l>
                <l xml:id="d001l491" n="491">Moereat, heu, liquidis nil proficientibus undis.</l>
                <l xml:id="d001l492" n="492">Ergo altas saepes praetende, et brachia iunge</l>
                <l xml:id="d001l493" n="493">Densorum nemorum, et clipeis ramalibus obsta</l>
                <l xml:id="d001l494" n="494">Adversae lauri aut quercorum umbrante cohorte.</l>
                <l xml:id="d001l495" n="495">Quod si nec studium frugis nec cura movebit</l>
                <l xml:id="d001l496" n="496">Hortensis lucri, nemoris sed sola voluptas</l>
                <l xml:id="d001l497" n="497">Quaeritur et variis umbracula nota figuris,</l>
                <l xml:id="d001l498" n="498">Ante locum capias, quem fons aut flumina propter</l>
                <l xml:id="d001l499" n="499">Lapsa fluant, unde et rivus ducatur aquarum,</l>
                <l xml:id="d001l500" n="500">Aut puteus propius scateat, ne forte per aestum</l>
                <l xml:id="d001l501" n="501">Languescat moriens, mox et rigor asper adurat,</l>
                <l xml:id="d001l502" n="502">Et labor et silvae pereant incepta superbae;</l>
                <l xml:id="d001l503" n="503">Parietibus mox obde futuras ante procellas</l>
                <l xml:id="d001l504" n="504">Avertens; post hinc quadras age, dirige fossa</l>
                <l xml:id="d001l505" n="505">Et dispone locos et vallis agmina cinge.</l>
                <l xml:id="d001l506" n="506">Infode dehinc teneram prolem et sere tramite certo</l>
                <l xml:id="d001l507" n="507">Et vinclis obstringe, obeunda ut munera discant</l>
                <l xml:id="d001l508" n="508">A pueris, sed quisque suo spatioque locoque;</l>
                <l xml:id="d001l509" n="509">Inde, ubi et assiduo cultuque operaque magistri</l>
                <l xml:id="d001l510" n="510">Porrigit et ramos et frondes explicat arbos,</l>
                <l xml:id="d001l511" n="511">Ad munus lege quanque suum et dispone figuras,</l>
                <l xml:id="d001l512" n="512">Gratum opus, informemque gregem ad speciosa vocato.</l>
                <l xml:id="d001l513" n="513">Haec altam in turrim aut in propugnacula surgat,</l>
                <l xml:id="d001l514" n="514">Haec arcum intendatque et spicula trudat, at illa</l>
                <l xml:id="d001l515" n="515">Muniat et vallo fossas et moenia cingat,</l>
                <l xml:id="d001l516" n="516">Illa tuba armatos ciat et vocet agmen ad arma,</l>
                <l xml:id="d001l517" n="517">Altera tormento lapides iaculetur aheno,</l>
                <l xml:id="d001l518" n="518">Discusset castella et ruptis agmina muris</l>
                <l xml:id="d001l519" n="519">Immittat, factaque acies (immane) ruina</l>
                <l xml:id="d001l520" n="520">Irrumpat portis et congrediatur apertis,</l>
                <l xml:id="d001l521" n="521">Diruat et captam irrumpens exercitus urbem.</l>
                <l xml:id="d001l522" n="522">Ars igitur tempusque et vis innata perenni</l>
                <l xml:id="d001l523" n="523">Cura hominum nemora in lanas vertere, ut in hortis</l>
                <l xml:id="d001l524" n="524">E foliis ramisque et diversis contextis</l>
                <l xml:id="d001l525" n="525">Iam videas fulgere novis aulaea figuris.</l>
                <l xml:id="d001l526" n="526">Nec vero spatium vitae breve, seu breve tempus</l>
                <l xml:id="d001l527" n="527">Est citrio, aeternum genus, immortalis origo,</l>
                <l xml:id="d001l528" n="528">Et species aeterna quidem. Stirps citria longum</l>
                <l xml:id="d001l529" n="529">Ipsa manet secla exsuperans, et iungere seclis</l>
                <l xml:id="d001l530" n="530">Secla parans trunco extincto mox surgit et alter,</l>
                <l xml:id="d001l531" n="531">Inde alter victrixque diu sua robora servat.</l>
                <l xml:id="d001l532" n="532">Sic placitum Veneri et Parcae statuere faventes,</l>
                <l xml:id="d001l533" n="533">Quae rerum seriem et fatorum arcana ministrant.</l>
                <l xml:id="d001l534" n="534">Nanque ferunt rursumque colos et stamina retro</l>
                <l xml:id="d001l535" n="535">Coepisse et versos rursum in contraria fusos</l>
                <l xml:id="d001l536" n="536">Volvere fatorum dominas, quo lucis in auras</l>
                <l xml:id="d001l537" n="537">Extinctum revocent vitaeque ad munera Adonim,</l>
                <l xml:id="d001l538" n="538">Et Veneris dulces iterum instaurentur amores.</l>
                <l xml:id="d001l539" n="539">Non passa est dea, dum versum in nova corpora monstrat,</l>
                <l xml:id="d001l540" n="540">Dum foliis simul et pomis longum optat honorem.</l>
                <l xml:id="d001l541" n="541">Illae igitur properare manu atque evolvere pensa,</l>
                <l xml:id="d001l542" n="542">Tenuia pollicibus formabant ducta supinis,</l>
                <l xml:id="d001l543" n="543">Atque eadem impressis purgabant morsa labellis;</l>
                <l xml:id="d001l544" n="544">Discolor at positis variatur lana canistris,</l>
                <l xml:id="d001l545" n="545">Coerulaque viridisque alboque insignis et aureo.</l>
                <l xml:id="d001l546" n="546">Coerula dum digitis intorquent fila virensque</l>
                <l xml:id="d001l547" n="547">Subtegmen neitur, stipes se subiicit, alti</l>
                <l xml:id="d001l548" n="548">In latum pandunt rami et nova provenit arbos,</l>
                <l xml:id="d001l549" n="549">Ac sensim patulis adolescit frondibus umbra.</l>
                <l xml:id="d001l550" n="550">Inde canunt: "Cresce aeternum victura, perenne</l>
                <l xml:id="d001l551" n="551">Servatura decus foliorum et divitis umbrae</l>
                <l xml:id="d001l552" n="552">Ornatura domos procerum atque palatia regum,</l>
                <l xml:id="d001l553" n="553">Materiamque datura sacris post vatibus, arbor."</l>
                <l xml:id="d001l554" n="554">Atque hinc candentis deducunt vellera lanae,</l>
                <l xml:id="d001l555" n="555">Divinumque labris stillant fragrantibus himbrem,</l>
                <l xml:id="d001l556" n="556">Stamina quo intincta et fusi simul omne volumen</l>
                <l xml:id="d001l557" n="557">In flores vertuntur, opacaque silva nitescit</l>
                <l xml:id="d001l558" n="558">Candore, et viridi miscent se ebora indica gemmae,</l>
                <l xml:id="d001l559" n="559">Aemulaque assyrios spirant pomaria odores;</l>
                <l xml:id="d001l560" n="560">Ipsae autem tenerum solantur voce laborem:</l>
                <l xml:id="d001l561" n="561">"Fundite odoratos flores, nemora inclyta luxu</l>
                <l xml:id="d001l562" n="562">Perpetuo et ramis semper florentibus hortis,</l>
                <l xml:id="d001l563" n="563">Semper odore novo semperque virentibus umbris,</l>
                <l xml:id="d001l564" n="564">Aeternum Veneris monumentum insigne et amorum."</l>
                <l xml:id="d001l565" n="565">Mox et sepositis educunt fila quasillis,</l>
                <l xml:id="d001l566" n="566">Aurea fila cavumque rotant implexa sub orbem.</l>
                <l xml:id="d001l567" n="567">Illicet hesperiis illa intumuere volemis,</l>
                <l xml:id="d001l568" n="568">Pomaque pensilibus micuerunt aurea ramis,</l>
                <l xml:id="d001l569" n="569">Insolitum radiat folia inter opaca orichalcum;</l>
                <l xml:id="d001l570" n="570">Tum Parcae auspicio cecinerunt omnia laeto:</l>
                <l xml:id="d001l571" n="571">"Et fructu felix et flore et fronde recenti</l>
                <l xml:id="d001l572" n="572">Vive, arbor, supera et seclis labentia secla,</l>
                <l xml:id="d001l573" n="573">Hortorumque honor et nemorum ac geniale domorum</l>
                <l xml:id="d001l574" n="574">Delicium, tua vel reges umbracula captent,</l>
                <l xml:id="d001l575" n="575">Ipsaque continuis iuvenum celebrere choreis;</l>
                <l xml:id="d001l576" n="576">Te convivia, te thalami nuptaeque frequentent,</l>
                <l xml:id="d001l577" n="577">Semper ament, quicunque tua versantur in umbra,</l>
                <l xml:id="d001l578" n="578">Assiduum referant frondes ver, aemulus aurum</l>
                <l xml:id="d001l579" n="579">Foetus et argento niteat flos concolor albo."</l>
                <l xml:id="d001l580" n="580">Sic placitum, sic fata neunt, Amathuntidi sic stat.</l>
                <l xml:id="d001l581" n="581">Ergo agite, o tenerae colitis quae flumina nymphae</l>
                <l xml:id="d001l582" n="582">Fundana et lamios rivis trepidantibus hortos,</l>
                <l xml:id="d001l583" n="583">Phormiades nymphae, quae roscida culta Suessae</l>
                <l xml:id="d001l584" n="584">Quaeque amalpheos saltus fulgentiaque auro</l>
                <l xml:id="d001l585" n="585">Sirenum rura et fulvis sata saxa metallis;</l>
                <l xml:id="d001l586" n="586">Hoc agite, o roseae mecum sua serta puellae</l>
                <l xml:id="d001l587" n="587">Ferte deae, varioque halent altaria flore,</l>
                <l xml:id="d001l588" n="588">Spiret et e nitidis genialis amaracus aris.</l>
                <l xml:id="d001l589" n="589">Magna Iovis proles eadem pulcherrima mater</l>
                <l xml:id="d001l590" n="590">Aeneadum, tibi nos meritos largimur honores,</l>
                <l xml:id="d001l591" n="591">Idalii regina, tuos nos pangimus hortos</l>
                <l xml:id="d001l592" n="592">Et tibi arangaeae crescunt ad flumina silvae</l>
                <l xml:id="d001l593" n="593">Moeriadum et litus felix bereniciaque arva.</l>
                <l xml:id="d001l594" n="594">Tu stirpem, dea, tu citrios defende comantis,</l>
                <l xml:id="d001l595" n="595">Arce aestum, compesce nives et frigora pelle,</l>
                <l xml:id="d001l596" n="596">Siste et ab arctoo perflant qui cardine venti,</l>
                <l xml:id="d001l597" n="597">Perpetuum niasaea decus frondescat ut arbos.</l>
                <l xml:id="d001l598" n="598">Haec ego; vos autem, placidissima numina, nymphae,</l>
                <l xml:id="d001l599" n="599">Oscilla e summis suspendite mollia ramis,</l>
                <l xml:id="d001l600" n="600">Formosumque sonent et ripae et litora Adonim;</l>
                <l xml:id="d001l601" n="601">Pars choreas agitate deumque ad festa vocate:</l>
                <l xml:id="d001l602" n="602">"Pulcher ades felixque ades ad tua munera, Adoni,</l>
                <l xml:id="d001l603" n="603">Et cape partheniae nectunt quae texta puellae,</l>
                <l xml:id="d001l604" n="604">Texta auro radiata et flore nitentia verno,</l>
                <l xml:id="d001l605" n="605">Quae referant veteres formosae Amathusidis ignes."</l>
                <l xml:id="d001l606" n="606">Nos canimus, favet en facilis cantantibus echo,</l>
                <l xml:id="d001l607" n="607">Et divina procul responsant antra sororum.</l>
            </div1>
            <div1 xml:id="d002" type="section" decls="#md" met="H">
                <head>
                    <title>2</title>
                    <abbr>2</abbr>
                    <bibl source="digital">Marcello Montalto</bibl>
                </head>
                <l xml:id="d002l1" n="1">Iamque alios vocor ad cultus aliumque laborem</l>
                <l xml:id="d002l2" n="2">Hortorum; neque enim simplex genus unave stirpis</l>
                <l xml:id="d002l3" n="3">Hesperiae soboles, ratio aut tantum una colendi.</l>
                <l xml:id="d002l4" n="4">Acrumen genus omne, novo sub nomine, plures</l>
                <l xml:id="d002l5" n="5">Diditur in partes, uno quae cortice foetus</l>
                <l xml:id="d002l6" n="6">Dant alios tamen atque alio se stipite tollunt.</l>
                <l xml:id="d002l7" n="7">Pars exacta quidem prima est. Nunc o mihi, natae</l>
                <l xml:id="d002l8" n="8">Pleiones, astate atque aspirate canenti;</l>
                <l xml:id="d002l9" n="9">Vester honos agitur, vestro sub nomine crescit</l>
                <l xml:id="d002l10" n="10">Hoc opus et vestris mea tempora cingite sertis;</l>
                <l xml:id="d002l11" n="11">Vos quoque adeste simul facilesque estote, puellae</l>
                <l xml:id="d002l12" n="12">Hortorum memores; tuque, o mihi culta Patulci,</l>
                <l xml:id="d002l13" n="13">Prima adsis primosque mihi, dea, collige flores,</l>
                <l xml:id="d002l14" n="14">Impleat et socios tecum antiniana quasillos:</l>
                <l xml:id="d002l15" n="15">Sic tibi perpetuum spiret rosa, floreat urna,</l>
                <l xml:id="d002l16" n="16">Scilicet urna, tui qua conditur umbra Maronis,</l>
                <l xml:id="d002l17" n="17">Ambrosiae fundat rivos, det nectaris amnes</l>
                <l xml:id="d002l18" n="18">Mincius et niveos semper tibi pascat olores</l>
                <l xml:id="d002l19" n="19">Et laetata suos iteret tibi Mantua cantus,</l>
                <l xml:id="d002l20" n="20">Mantua dives avis, dives gonsagide prole,</l>
                <l xml:id="d002l21" n="21">Ac nova lucrinae stupeant ad carmina cautes,</l>
                <l xml:id="d002l22" n="22">Sistat et ipsa suos mirata Neapolis amnes.</l>
                <l xml:id="d002l23" n="23">Tu quoque partem hanc phaurusii ne despice ruris,</l>
                <l xml:id="d002l24" n="24">Francisce, armorum et studiis quandoque remissis,</l>
                <l xml:id="d002l25" n="25">Neu tibi displiceant silvae stachiritides, aut te</l>
                <l xml:id="d002l26" n="26">Non capiant fulvis radiantia poma corymbis.</l>
                <l xml:id="d002l27" n="27">Mars belli decus, ipse deus bellique repertor</l>
                <l xml:id="d002l28" n="28">Et Venerem atque hortos amat atque hortensia dona;</l>
                <l xml:id="d002l29" n="29">Exemplumque dei sequere armipotentis et artes,</l>
                <l xml:id="d002l30" n="30">Nanque tibi Aethiopum e campis, garamantide ab ora</l>
                <l xml:id="d002l31" n="31">Poma fero, poma excubiis vigilata draconum,</l>
                <l xml:id="d002l32" n="32">Herculeae meritum clavae, nova munera gentis</l>
                <l xml:id="d002l33" n="33">Romolidum, aetheriis famam quae sustulit astris.</l>
                <l xml:id="d002l34" n="34">Ecce autem, num ne haec coelo delapsa liquenti</l>
                <l xml:id="d002l35" n="35">Stella nitet? Num forte novum sese exerit astrum,</l>
                <l xml:id="d002l36" n="36">Et felix astrum et nostris aura addita coeptis?</l>
                <l xml:id="d002l37" n="37">En virides citro silvae, en limonia rura</l>
                <l xml:id="d002l38" n="38">Praetendunt frondes? En quae panduntur et umbrae?</l>
                <l xml:id="d002l39" n="39">Quique aurum luci nemora et generosa metallum</l>
                <l xml:id="d002l40" n="40">Irradiant? Quibus ipsa nitent ramalia gemmis?</l>
                <l xml:id="d002l41" n="41">An coniux Ariadna viri memor et memor horti</l>
                <l xml:id="d002l42" n="42">Sese offert? O hortenses miserata labores,</l>
                <l xml:id="d002l43" n="43">Uxor, ades: cape rastra simul, cape sarcula et ipsis</l>
                <l xml:id="d002l44" n="44">Innitens incumbe bidentibus, et frondosas</l>
                <l xml:id="d002l45" n="45">Falce premas citros, simul et rorantibus urnis</l>
                <l xml:id="d002l46" n="46">Funde amnes, spument plenis stagna ipsa lacunis;</l>
                <l xml:id="d002l47" n="47">Ac tandem iuvet optatos decerpere flores,</l>
                <l xml:id="d002l48" n="48">Et fructus legere, atque aestus vitare sub umbra</l>
                <l xml:id="d002l49" n="49">Ducentem socias nympharum ad plectra choreas.</l>
                <l xml:id="d002l50" n="50">Vos mecum Uraniae aonium instaurate laborem,</l>
                <l xml:id="d002l51" n="51">Ac mecum auricomas citrorum pangite silvas.</l>
                <l xml:id="d002l52" n="52">Hesperidum in silvis niasaei et margine fontis</l>
                <l xml:id="d002l53" n="53">Nec fructu, nec odore citro, nec munere mali</l>
                <l xml:id="d002l54" n="54">Praestat adhuc arbor; tantum sibi sumpsit honoris,</l>
                <l xml:id="d002l55" n="55">Si sit et ipsa arbor. Nam stipite debilis imo</l>
                <l xml:id="d002l56" n="56">Nec cono insurgit nec in aera tendit apertum,</l>
                <l xml:id="d002l57" n="57">Viribus at defecta suis aliena moratur</l>
                <l xml:id="d002l58" n="58">Praesidia, et vallis adiuta potentibus alte</l>
                <l xml:id="d002l59" n="59">Explicat et ramos et sese extendit in artus</l>
                <l xml:id="d002l60" n="60">Insignis fronde et fragrantis imagine pomi;</l>
                <l xml:id="d002l61" n="61">Tanta etenim coeli mole ac vertigine pressus</l>
                <l xml:id="d002l62" n="62">Atlas, dumque humeris timet et prospectat olympo,</l>
                <l xml:id="d002l63" n="63">Invisus citro et foemur et vestigia firmat,</l>
                <l xml:id="d002l64" n="64">Inconcussa tenens firmatis terga lacertis,</l>
                <l xml:id="d002l65" n="65">Suffecitque honeri et mundum cervice refulxit.</l>
                <l xml:id="d002l66" n="66">Hinc manet accurvata et palmite flexilis arbos,</l>
                <l xml:id="d002l67" n="67">Testaturque senis cedentia membra labori,</l>
                <l xml:id="d002l68" n="68">At dives meritis et fructu et fronde superbit</l>
                <l xml:id="d002l69" n="69">Indignata umbras nemorum cavaque antra ferarum.</l>
                <l xml:id="d002l70" n="70">Ergo illam quernis in postibus inque dolato</l>
                <l xml:id="d002l71" n="71">Robore constitue et multo cum vimine vinci,</l>
                <l xml:id="d002l72" n="72">Immissisque hastis traiecta consere canna</l>
                <l xml:id="d002l73" n="73">Apricum ad solem, avertens Boreamque nivemque,</l>
                <l xml:id="d002l74" n="74">Effundens et laticum scatebras; ne absiste novare</l>
                <l xml:id="d002l75" n="75">Tellurem radice procul, neu neglige campae</l>
                <l xml:id="d002l76" n="76">Ingluviem cohibere manu, seu carmine dicto</l>
                <l xml:id="d002l77" n="77">Pellere limitibus magicoque avertere cantu,</l>
                <l xml:id="d002l78" n="78">Ter quod anus succincta irato immurmuret ore,</l>
                <l xml:id="d002l79" n="79">Illucet et manes lethaeae et numina ripae.</l>
                <l xml:id="d002l80" n="80">Prima igitur florum tibi cura supersit et omne</l>
                <l xml:id="d002l81" n="81">Impende huc studium; nam, si te gloria rerum</l>
                <l xml:id="d002l82" n="82">Delectet, iuvet hesperii et praestantia ruris,</l>
                <l xml:id="d002l83" n="83">Nec mora, dum gravidos honeret vindemia ramos</l>
                <l xml:id="d002l84" n="84">Grandiaque infixis mirere et mala columnis,</l>
                <l xml:id="d002l85" n="85">Ut timeas pendentem alta de mole ruinam,</l>
                <l xml:id="d002l86" n="86">Ut mediis persaepe decembribus inque furenti</l>
                <l xml:id="d002l87" n="87">Solis anhelantis rabie sit cernere gentem</l>
                <l xml:id="d002l88" n="88">In florem ruere et fructus properare recentes.</l>
                <l xml:id="d002l89" n="89">Annua quanquam et bima simulque et menstrua pubes</l>
                <l xml:id="d002l90" n="90">Pendeat huberibus fraternaque brachia late</l>
                <l xml:id="d002l91" n="91">Diffundat, domus alta novis laetatur alunnis;</l>
                <l xml:id="d002l92" n="92">Usqueadeo furit in venerem generosa propago</l>
                <l xml:id="d002l93" n="93">Natorumque et amor trahit et cura illa nepotum.</l>
                <l xml:id="d002l94" n="94">Ergo, age, crescentem prolem a borealibus auris</l>
                <l xml:id="d002l95" n="95">Et culmis tueare, iniecto et mergite farris,</l>
                <l xml:id="d002l96" n="96">Aut gravido centone, aut vimineo contextu,</l>
                <l xml:id="d002l97" n="97">Frigora ne perimant, pereat labor irritus anni;</l>
                <l xml:id="d002l98" n="98">Nec pigeat scenam frondentem aestate superne</l>
                <l xml:id="d002l99" n="99">Iniicere et ramis prohibere tenacibus aestus,</l>
                <l xml:id="d002l100" n="100">Ferventes aestus rapidi et fera vulnera Cancri,</l>
                <l xml:id="d002l101" n="101">Quanquam sole suo gaudetque calentibus arvis</l>
                <l xml:id="d002l102" n="102">Et patriam aethiopem meminit maurisiaque arva.</l>
                <l xml:id="d002l103" n="103">Sterne et humi calidumque fimum lapidesque recoctos,</l>
                <l xml:id="d002l104" n="104">Dum coelum riget; ast utroque in tempore largos</l>
                <l xml:id="d002l105" n="105">Funde himbres, inverge urnas et flumina sicca.</l>
                <l xml:id="d002l106" n="106">Vere autem, cum priscus honos hortis redit et cum</l>
                <l xml:id="d002l107" n="107">Garrula limosas sedes molitur irundo</l>
                <l xml:id="d002l108" n="108">Ac tenui solitum frustratur voce laborem,</l>
                <l xml:id="d002l109" n="109">Falce premes citri silvas annosa recidens</l>
                <l xml:id="d002l110" n="110">Brachia; non tamen ista tibi sit, ut annua cura.</l>
                <l xml:id="d002l111" n="111">Tum fragmenta lege et ramos secerne valentis,</l>
                <l xml:id="d002l112" n="112">Obliquosque infige solo, tamen ut capite extent,</l>
                <l xml:id="d002l113" n="113">Stipitis aut truncum gladioque et falce dolatum</l>
                <l xml:id="d002l114" n="114">Infode et in tenui nudatum contege sulco.</l>
                <l xml:id="d002l115" n="115">Continuo ingentem vicino ex amne paludem</l>
                <l xml:id="d002l116" n="116">Elice, diluvioque comas immerge salubri.</l>
                <l xml:id="d002l117" n="117">Haud multum fluet, emerget vastissima silva</l>
                <l xml:id="d002l118" n="118">Solaque praecultis regnabit citrus in hortis,</l>
                <l xml:id="d002l119" n="119">Pendebunt gravidis tabulata aurata racemis,</l>
                <l xml:id="d002l120" n="120">Quae mox lecta tibi natalibus annua festis</l>
                <l xml:id="d002l121" n="121">Ornentur mensis, circumque domestica pubes</l>
                <l xml:id="d002l122" n="122">Libet et ante focum melle illita et undique turba</l>
                <l xml:id="d002l123" n="123">Clamet: "Io, bonus annus eat." Tu, flatibus Euri</l>
                <l xml:id="d002l124" n="124">Ne noceant, memor anteveni, sive obiice firmo</l>
                <l xml:id="d002l125" n="125">Praeruptorum operum longive crepidine saxi,</l>
                <l xml:id="d002l126" n="126">Aut adversa procul depulset verbera laurus,</l>
                <l xml:id="d002l127" n="127">Aut circum ramosa abigens testudine cinge;</l>
                <l xml:id="d002l128" n="128">Atque Austro tueare una atque uredine salsa</l>
                <l xml:id="d002l129" n="129">Defensor nemorum generosique incola ruris,</l>
                <l xml:id="d002l130" n="130">Si te cura movet tantorum et fama laborum.</l>
                <l xml:id="d002l131" n="131">Sin forte in varias iuvet et te ducere formas</l>
                <l xml:id="d002l132" n="132">Nascentem citrum mutato et corpore mala,</l>
                <l xml:id="d002l133" n="133">Tu faciem e ligno argillae aut de cespite ductam</l>
                <l xml:id="d002l134" n="134">Subiice, et infantem tenerum nutricis amato</l>
                <l xml:id="d002l135" n="135">Conde sinu. Paulatim artus formabit et inde</l>
                <l xml:id="d002l136" n="136">Ducet inumbratos signato in cortice vultus,</l>
                <l xml:id="d002l137" n="137">Occultas natura hominum miretur ut artes,</l>
                <l xml:id="d002l138" n="138">Spectatum veniant non nota ut poma Napaeae,</l>
                <l xml:id="d002l139" n="139">Ut Pomona suo laetata assurgat honori,</l>
                <l xml:id="d002l140" n="140">Exsultansque novis plaudat Zephyritis alunnis.</l>
                <l xml:id="d002l141" n="141">Est nemus extremis Calabrum inviolabile terris</l>
                <l xml:id="d002l142" n="142">Diis sacrum patriis multa et pietate verendum,</l>
                <l xml:id="d002l143" n="143">Arborei dives foetus, volucrumque rapinis</l>
                <l xml:id="d002l144" n="144">Opportuna domus, tuta et spelaea ferarum.</l>
                <l xml:id="d002l145" n="145">Hoc nemore ex ipso lucisque horrentibus olim</l>
                <l xml:id="d002l146" n="146">Advectam memini stirpem, quae citron ab omni</l>
                <l xml:id="d002l147" n="147">Parte et odore quidem foliisque et flore referret,</l>
                <l xml:id="d002l148" n="148">Sed fructu variata et longe aliena figura;</l>
                <l xml:id="d002l149" n="149">Vix orbem retinens, protento at corpore longos</l>
                <l xml:id="d002l150" n="150">Sese agit in ductus, varia et trahit agmina cauda.</l>
                <l xml:id="d002l151" n="151">Quid moneam, ne te capiat tam indigna cupido</l>
                <l xml:id="d002l152" n="152">Hortensis monstri caelatam implere tabellam?</l>
                <l xml:id="d002l153" n="153">Ah procul infamemque notam atque averte pudendum</l>
                <l xml:id="d002l154" n="154">Dedecus. En formosus adest chorus, ecce puellae</l>
                <l xml:id="d002l155" n="155">Iam cupiunt legere idalios et iungere flores:</l>
                <l xml:id="d002l156" n="156">Ne prohibe idalias carpendo a flore choreas</l>
                <l xml:id="d002l157" n="157">Infami portento aut saeva ab imagine terrae,</l>
                <l xml:id="d002l158" n="158">Neu pudor inficiat, neve ora tenerrima pallor</l>
                <l xml:id="d002l159" n="159">Deformet, suppressa tegant ne lumina palmae.</l>
                <l xml:id="d002l160" n="160">Aeternum tibi sic niteat ver, aurea semper</l>
                <l xml:id="d002l161" n="161">Mala adsint, spiret syrius procul hortus odores,</l>
                <l xml:id="d002l162" n="162">Nullo et acidalii desint tibi tempore rores.</l>
                <l xml:id="d002l163" n="163">Tu vero, prolem ut teneram tueare benignis</l>
                <l xml:id="d002l164" n="164">Indulgens studiis maioraque corpora formes,</l>
                <l xml:id="d002l165" n="165">Fige trabes, tabulata simul dispone et in altis</l>
                <l xml:id="d002l166" n="166">Infantes insterne cubilibus et frondoso</l>
                <l xml:id="d002l167" n="167">Siste toro; ducent placidam per amica quietem</l>
                <l xml:id="d002l168" n="168">Ocia, ut ignavos sopor et cibus impleat artus.</l>
                <l xml:id="d002l169" n="169">Si curae tibi sit lecta e frondentibus hortis</l>
                <l xml:id="d002l170" n="170">Servare, ut viridem teneant annosa vigorem,</l>
                <l xml:id="d002l171" n="171">Hoc age: carpe manu in tenebris, in nocte maligna,</l>
                <l xml:id="d002l172" n="172">Frondentem ramum frondenti et palmite mala,</l>
                <l xml:id="d002l173" n="173">Palmite cum valido frondem retinentia ramumque,</l>
                <l xml:id="d002l174" n="174">Et tibi nulla suas ostendat luna tenebris,</l>
                <l xml:id="d002l175" n="175">Luna soporiferis sub terras abdita bigis;</l>
                <l xml:id="d002l176" n="176">Mox illa in latebris unco suspende tenaci</l>
                <l xml:id="d002l177" n="177">Et blandire manu et ventorum averte procellas,</l>
                <l xml:id="d002l178" n="178">Aut paleis strata et stipulis arentibus; inde</l>
                <l xml:id="d002l179" n="179">Servabunt nitidam propria cum fronde senectam.</l>
                <l xml:id="d002l180" n="180">Hoc vero differt citrio citrus: illa superbos</l>
                <l xml:id="d002l181" n="181">Sese agit in ramos procero et stipite surgit,</l>
                <l xml:id="d002l182" n="182">Termite at haec fragili lentoque cacumine terras</l>
                <l xml:id="d002l183" n="183">Prona petit fixisque cadens incumbit in hastis;</l>
                <l xml:id="d002l184" n="184">Huic maior soliis odor est et foetibus, illi</l>
                <l xml:id="d002l185" n="185">Floribus; aeterna silva vestitur uterque</l>
                <l xml:id="d002l186" n="186">Stipes et aeternam ducit sub fronde iuventam;</l>
                <l xml:id="d002l187" n="187">Flos illi albescens medioque interlitus auro,</l>
                <l xml:id="d002l188" n="188">Hunc inspersa notat postremo purpura limbo.</l>
                <l xml:id="d002l189" n="189">Ergo ab odoratis maturo tempore ramis</l>
                <l xml:id="d002l190" n="190">Aurea poma legunt, plenisque relata canistris</l>
                <l xml:id="d002l191" n="191">Suffigunt laribus, divumque altaria donant</l>
                <l xml:id="d002l192" n="192">Primitiis, sertisque deos halantibus ornant;</l>
                <l xml:id="d002l193" n="193">Sepositas etiam vestes lucensia texta</l>
                <l xml:id="d002l194" n="194">A tineis tutantur, odore medentur et ipso,</l>
                <l xml:id="d002l195" n="195">Arcent et tyrios tetra a rubigine comptus.</l>
                <l xml:id="d002l196" n="196">Munere quin etiam mali frondentis ab alto</l>
                <l xml:id="d002l197" n="197">Oceano (nam prisca quidem sic credidit aetas)</l>
                <l xml:id="d002l198" n="198">Pleias Alcyone Neptunnum ad litora traxit.</l>
                <l xml:id="d002l199" n="199">Multa querens fragilemque fidem thalamosque negatos</l>
                <l xml:id="d002l200" n="200">Et sibi praepositos Stachirae phaurusidos ignes</l>
                <l xml:id="d002l201" n="201">Clamabat, dextraque et serta et poma tenebat</l>
                <l xml:id="d002l202" n="202">Infelix coniux; ac nunc miseranda papillas</l>
                <l xml:id="d002l203" n="203">Nudabat roseoque sinu invitabat amantem,</l>
                <l xml:id="d002l204" n="204">Nunc exerta genu primasque illapsa per undas</l>
                <l xml:id="d002l205" n="205">Candida reiectis ostentat crura cothurnis,</l>
                <l xml:id="d002l206" n="206">Nunc effusa comas scopuloque insignis ab alto</l>
                <l xml:id="d002l207" n="207">Crudelem vocat, ac vires superante dolore</l>
                <l xml:id="d002l208" n="208">Labitur exanimis siccaque insternitur alga.</l>
                <l xml:id="d002l209" n="209">Sensit fragrantem extremo de litore ramum</l>
                <l xml:id="d002l210" n="210">Neptunnus, captusque aurati munere mali</l>
                <l xml:id="d002l211" n="211">Et serto insigni, lacrimis quoque victus amantis</l>
                <l xml:id="d002l212" n="212">Currit in amplexum cupidisque extollit in ulnis.</l>
                <l xml:id="d002l213" n="213">Illa viri ut gremio intepuit, calidusque per ossa</l>
                <l xml:id="d002l214" n="214">Ignis it, amplexu et tenero fovet ora mariti,</l>
                <l xml:id="d002l215" n="215">Ornavit serto caput atque cloneide fronde,</l>
                <l xml:id="d002l216" n="216">Implevitque sinum pomis felicibus, auraque</l>
                <l xml:id="d002l217" n="217">Extinctos revocat praerepti coniugis ignes.</l>
                <l xml:id="d002l218" n="218">Tertia iam superat limonis cura colendae,</l>
                <l xml:id="d002l219" n="219">Et rarus labor et coepti meta ultima nostri.</l>
                <l xml:id="d002l220" n="220">Adsitis, nymphae cyrenides, o mihi, nymphae</l>
                <l xml:id="d002l221" n="221">Masitholae, aspirate, o quae Paliurides umbra</l>
                <l xml:id="d002l222" n="222">Gaudetis, iuvat et fluvios habitare recessus,</l>
                <l xml:id="d002l223" n="223">Et citri iuvet umbra, iuvent limonides aurae,</l>
                <l xml:id="d002l224" n="224">Hesperidum et veteres cantu renovemus honores.</l>
                <l xml:id="d002l225" n="225">In manibus nemus auricomum chariteiaque arva,</l>
                <l xml:id="d002l226" n="226">Vestrum opus, o Charites; vestro nam munere quondam</l>
                <l xml:id="d002l227" n="227">Itala limonem noverunt litora, nam vos</l>
                <l xml:id="d002l228" n="228">Et causa meministis eam et memorare potestis,</l>
                <l xml:id="d002l229" n="229">Nec vestris meritis aeternae aut parcite famae.</l>
                <l xml:id="d002l230" n="230">Fonte nisaeio sese Venus aurea quondam</l>
                <l xml:id="d002l231" n="231">Laverat et pexos comebat nuda capillos,</l>
                <l xml:id="d002l232" n="232">Purpureo Charites pingebant ora colore</l>
                <l xml:id="d002l233" n="233">Ambrosio et niveas afflabant rore papillas.</l>
                <l xml:id="d002l234" n="234">Ecce puer passis volitans super aera pennis</l>
                <l xml:id="d002l235" n="235">Laetus adest, matrem amplexus, nova gaudia portat:</l>
                <l xml:id="d002l236" n="236">"Te sireneis felix Hymenaeus in oris</l>
                <l xml:id="d002l237" n="237">Expectat, thalamosque parat magnetis Amalphis;</l>
                <l xml:id="d002l238" n="238">I, propera italicos illic molire triumphos,</l>
                <l xml:id="d002l239" n="239">Mater; ament et saxa." Atque haec effatus hiulco</l>
                <l xml:id="d002l240" n="240">Ore, simul genitricis et ora et labra momordit.</l>
                <l xml:id="d002l241" n="241">Surrisit dea et allectis Tritonibus altum</l>
                <l xml:id="d002l242" n="242">Ire parat. Dum colla Venus, dum pingit et ora</l>
                <l xml:id="d002l243" n="243">Ad thalamos ventura, et Amor dum territat arcu</l>
                <l xml:id="d002l244" n="244">Semideos maris et ponto minitatur et undis,</l>
                <l xml:id="d002l245" n="245">Interea Charites limonia dona pararunt,</l>
                <l xml:id="d002l246" n="246">Quae ferrent nuptae: triplex genus, altera foetu</l>
                <l xml:id="d002l247" n="247">Exiguo atque acrem gustu referentia sensum;</l>
                <l xml:id="d002l248" n="248">Altera quae fructu maiore et rorida succo</l>
                <l xml:id="d002l249" n="249">Huberiore, sed oblongo tamen utraque ductu;</l>
                <l xml:id="d002l250" n="250">Tertia quae grandi fulgent honerata volemo,</l>
                <l xml:id="d002l251" n="251">Ac citrii referant sinuosa ab imagine formam,</l>
                <l xml:id="d002l252" n="252">Sed succo ingrato, quemque ora offensa recusent:</l>
                <l xml:id="d002l253" n="253">Hic tamen admotusque foco sensimque recoctus</l>
                <l xml:id="d002l254" n="254">Instillante anima ac tenuem conversus in amnem</l>
                <l xml:id="d002l255" n="255">Ora puellarum maculis lavit, et candorem</l>
                <l xml:id="d002l256" n="256">Inducit nitidis per colla argentea guttis.</l>
                <l xml:id="d002l257" n="257">Ergo ubi concinuit festis Hymenaeus, et ipsa</l>
                <l xml:id="d002l258" n="258">Fessa est assiduis ludens Cytherea choreis,</l>
                <l xml:id="d002l259" n="259">Munere felici Charites nereida Amalphin</l>
                <l xml:id="d002l260" n="260">Donarunt, fuit et teneris sua gratia verbis.</l>
                <l xml:id="d002l261" n="261">Hinc rarum accessit decus hortis, et nova silvis</l>
                <l xml:id="d002l262" n="262">Gloria gemmiferis fontes nituere sub umbris,</l>
                <l xml:id="d002l263" n="263">Candidaque auratis fulxerunt litora ramis;</l>
                <l xml:id="d002l264" n="264">Hinc et stirpis honos, hinc et chariteis Amalphis</l>
                <l xml:id="d002l265" n="265">Munere limonum et nemorum redolentibus auris</l>
                <l xml:id="d002l266" n="266">Ornavit thalamos, felixque Hymenaeos et aras</l>
                <l xml:id="d002l267" n="267">Pinxit flore novo sparsitque atlantide fronde,</l>
                <l xml:id="d002l268" n="268">Et passim stratis laetata est alga metallis.</l>
                <l xml:id="d002l269" n="269">Quod vero aut viridem trahit a radice colorem</l>
                <l xml:id="d002l270" n="270">Frondibus ac fructu, aut acuit sensumque palatumque,</l>
                <l xml:id="d002l271" n="271">Hinc nomen dubia certum sub origine mansit.</l>
                <l xml:id="d002l272" n="272">Est idem cunctis cultusque et cura, et iniquum</l>
                <l xml:id="d002l273" n="273">Coelum indignantur frigusque aestumque gravantur</l>
                <l xml:id="d002l274" n="274">Masitholae limones, at humida flumina poscunt</l>
                <l xml:id="d002l275" n="275">Auxilio et densas laurorum in praelia turmas.</l>
                <l xml:id="d002l276" n="276">Sed minor illa quidem cultu maiore tuenda;</l>
                <l xml:id="d002l277" n="277">Nanque legenda hiemi tecto ac stipanda maniplis</l>
                <l xml:id="d002l278" n="278">Et circum tabulata fimo iungenda tenaci,</l>
                <l xml:id="d002l279" n="279">Ne coeli rigor aut Boreas immanior urat.</l>
                <l xml:id="d002l280" n="280">Nam neque sic thalamis clausis assueta puella,</l>
                <l xml:id="d002l281" n="281">Fota sinu genitricis et ostro induta nitenti,</l>
                <l xml:id="d002l282" n="282">Aut timet obstrictas gelidis Aquilonibus auras,</l>
                <l xml:id="d002l283" n="283">Frigoris aut rabiem sub iniqui sidus Aquarii.</l>
                <l xml:id="d002l284" n="284">Iccico solem spectet, post terga virenti</l>
                <l xml:id="d002l285" n="285">Seu lauro seu rore maris cingenda, nec unquam</l>
                <l xml:id="d002l286" n="286">Sola hiemi credenda tibi chariteia limon,</l>
                <l xml:id="d002l287" n="287">Et florem semper parituraque semper honorem</l>
                <l xml:id="d002l288" n="288">Aurati foetus ramo et placitura comanti;</l>
                <l xml:id="d002l289" n="289">Qualem praerupti sub vertice montis adeso</l>
                <l xml:id="d002l290" n="290">Litore secessu in molli, sub rupe cavata</l>
                <l xml:id="d002l291" n="291">Et baccho felix, felix amathuside myrto,</l>
                <l xml:id="d002l292" n="292">Frondenti et lauro neptunnia Mergilline</l>
                <l xml:id="d002l293" n="293">Laeta colit, non aestus eam, non frigora tentant,</l>
                <l xml:id="d002l294" n="294">Non rivi crepitantis opem, non fictilis urnae</l>
                <l xml:id="d002l295" n="295">Exoptat sitiens, large quam thespias unda</l>
                <l xml:id="d002l296" n="296">Actiaque aoniis irrorent dolia lymphis.</l>
                <l xml:id="d002l297" n="297">Ah fatum crudele hominum et sors invida votis:</l>
                <l xml:id="d002l298" n="298">Ignotos nunc per populos, per gallica regna,</l>
                <l xml:id="d002l299" n="299">Horrentem ad Rheni ripam atque ad norica saxa</l>
                <l xml:id="d002l300" n="300">Exulat oceanique vada ad squalentia tabo</l>
                <l xml:id="d002l301" n="301">Navifragum, extremos queritur Syncerus ad axes.</l>
                <l xml:id="d002l302" n="302">Interea sitiunt citri ac limonide in umbra</l>
                <l xml:id="d002l303" n="303">Torpet humus, decor ille horti fragrantis et aurea</l>
                <l xml:id="d002l304" n="304">Pleiadum intereunt mala, ac sine honore relictum</l>
                <l xml:id="d002l305" n="305">Litus et errantem dominum lacrimantur arenae;</l>
                <l xml:id="d002l306" n="306">At nympha e scopulis summique cacumine saxi</l>
                <l xml:id="d002l307" n="307">Incusatque deos, coelumque et sidera damnat,</l>
                <l xml:id="d002l308" n="308">Et saxa et miserae responsant antra puellae.</l>
                <l xml:id="d002l309" n="309">Iam reliqua insitio est hominumque industria. Nunc tu</l>
                <l xml:id="d002l310" n="310">Huc adverte animum, et veterum cape dicta virorum.</l>
                <l xml:id="d002l311" n="311">Citrigenum species cum sint et germine et ipso</l>
                <l xml:id="d002l312" n="312">Cortice tam similes cognato et semine iunctae,</l>
                <l xml:id="d002l313" n="313">Hospitia hinc sociis iungunt communia tectis</l>
                <l xml:id="d002l314" n="314">Affines ramos, et dant capiuntque vicissim,</l>
                <l xml:id="d002l315" n="315">Et mutant proprios alterno foedere fructus.</l>
                <l xml:id="d002l316" n="316">Non unae hinc species, sed misto semine plures</l>
                <l xml:id="d002l317" n="317">Scinditur in partes nemus et sua nomina miscet;</l>
                <l xml:id="d002l318" n="318">Accipit et citrium limon, limonaque citrus</l>
                <l xml:id="d002l319" n="319">Hospitio, et sociis ineunt convivia mensis,</l>
                <l xml:id="d002l320" n="320">Accipit et thalamo citrium citrus, et sua tractant</l>
                <l xml:id="d002l321" n="321">Iura simul, iunctisque toris accumbit uterque.</l>
                <l xml:id="d002l322" n="322">Hinc species mistis crescit variata figuris.</l>
                <l xml:id="d002l323" n="323">Ergo nunc ramos libro demitte sub hudo</l>
                <l xml:id="d002l324" n="324">Artifici dextra, fixo nunc iniice ligno,</l>
                <l xml:id="d002l325" n="325">Atque alte impacto cuneo insere, alteriusque</l>
                <l xml:id="d002l326" n="326">Cortice cum iunge, et cera mox illine adacta,</l>
                <l xml:id="d002l327" n="327">Ulmeaque obsaeptis constringe et vincula plagis,</l>
                <l xml:id="d002l328" n="328">Arceto et pluviam coniecti cespitis haerba.</l>
                <l xml:id="d002l329" n="329">Nunc et crescentem vicino e margine virgam</l>
                <l xml:id="d002l330" n="330">Admove, et inciso levi sub vulnere libro</l>
                <l xml:id="d002l331" n="331">Sic fige, ut lento desint ne cingula nodo;</l>
                <l xml:id="d002l332" n="332">Aut et eam transmitte forato ad viscera trunco</l>
                <l xml:id="d002l333" n="333">Mirantem latebrasque cavas et operta viarum,</l>
                <l xml:id="d002l334" n="334">Qualis et heleis longe delata sub antris</l>
                <l xml:id="d002l335" n="335">Miratur maris occultos Arethusa meatus</l>
                <l xml:id="d002l336" n="336">Et coelum suspirat amicae et litora terrae,</l>
                <l xml:id="d002l337" n="337">Quaeque syracusiis spirant de fontibus aurae.</l>
                <l xml:id="d002l338" n="338">Neve excide illam; sinito de matre propinqua</l>
                <l xml:id="d002l339" n="339">Hauriat ut succos solitos, solita hubera latet,</l>
                <l xml:id="d002l340" n="340">Donec eam grandem natu longeque valentem</l>
                <l xml:id="d002l341" n="341">Atque novercales stringentem enisius ulnas</l>
                <l xml:id="d002l342" n="342">Videris et proprio meditantem vivere succo;</l>
                <l xml:id="d002l343" n="343">Tunc abrumpe manu materna et stirpe revelle.</l>
                <l xml:id="d002l344" n="344">Crescet, et immensum ducet late aucta cacumen.</l>
                <l xml:id="d002l345" n="345">Interea, laeto surgit dum surculus auctu,</l>
                <l xml:id="d002l346" n="346">Saepe riga, saepe eductas de stipite gemmas</l>
                <l xml:id="d002l347" n="347">Evelle et duris inverte ligonibus arva,</l>
                <l xml:id="d002l348" n="348">Et matri blandire, sua dum prole repulsa</l>
                <l xml:id="d002l349" n="349">Cogitur indignans alienos pascere foetus.</l>
                <l xml:id="d002l350" n="350">Quin et surgentem sobolem defende sub umbra</l>
                <l xml:id="d002l351" n="351">Frondentis rami, dum sol furit et furit aestas</l>
                <l xml:id="d002l352" n="352">Victa siti; idem ipse in glacie tege tecta superne</l>
                <l xml:id="d002l353" n="353">Insternens crassa e stipula cannave palustri,</l>
                <l xml:id="d002l354" n="354">Urat ne teneros rabies aquilonia thyrsos.</l>
                <l xml:id="d002l355" n="355">Cum primis valida nitatur surculus hasta</l>
                <l xml:id="d002l356" n="356">A vento tutus longeque urgente procella,</l>
                <l xml:id="d002l357" n="357">Et nunc scalpello tenui, nunc molliter ungui</l>
                <l xml:id="d002l358" n="358">Detondens prima luxum compesce iuventa.</l>
                <l xml:id="d002l359" n="359">Utendum parce ferro; sed nec tamen ipsa</l>
                <l xml:id="d002l360" n="360">Luxuries toleranda; parens nam crimine in ipso</l>
                <l xml:id="d002l361" n="361">Haud natos miseratur, at acri percitus ira</l>
                <l xml:id="d002l362" n="362">Increpat et dictis et poena crimen acerbat.</l>
                <l xml:id="d002l363" n="363">Atque equidem (memini) tantum se industria prompsit,</l>
                <l xml:id="d002l364" n="364">Qui diversa quidem parva sed semina in urna</l>
                <l xml:id="d002l365" n="365">Condat, et educens collo breviore stolones</l>
                <l xml:id="d002l366" n="366">Subducatque arctetque manu ac sub vincula cogat</l>
                <l xml:id="d002l367" n="367">Crescentes; hi tandem uno se stipite miscent,</l>
                <l xml:id="d002l368" n="368">Atque uno obducunt se cortice. Neve flagella</l>
                <l xml:id="d002l369" n="369">Dilabi sinito; neu summa cacumina ventus</l>
                <l xml:id="d002l370" n="370">Divellat, cera linito, aut diducat adulta,</l>
                <l xml:id="d002l371" n="371">Unguine dum proprio corpus iunguntur in unum</l>
                <l xml:id="d002l372" n="372">Atque operit lentum sub eodem codice glutem.</l>
                <l xml:id="d002l373" n="373">Postquam alta steterit radice infossa et opimum</l>
                <l xml:id="d002l374" n="374">Raptarit stirpes succum, mirabere poma</l>
                <l xml:id="d002l375" n="375">Plenaque grataque, non uno tamen una sapore.</l>
                <l xml:id="d002l376" n="376">Sunt qui diversos ramos, sed cortice raso,</l>
                <l xml:id="d002l377" n="377">Coniungant stringantque simul, quo glutine misto</l>
                <l xml:id="d002l378" n="378">Increscant aeque, ac fixo mox stipite iunctos</l>
                <l xml:id="d002l379" n="379">Infigant pariter, tum vulnus rite coronent,</l>
                <l xml:id="d002l380" n="380">Et fallax opus admota tueantur ab alte,</l>
                <l xml:id="d002l381" n="381">Quo ramo ex uno atque uno de palmite fructus</l>
                <l xml:id="d002l382" n="382">Non uni veniant, sit honosque et gloria ruri,</l>
                <l xml:id="d002l383" n="383">Gaudeat insolito natura adiuta favore.</l>
                <l xml:id="d002l384" n="384">Sed nec defuerint scisso qui codice adacto</l>
                <l xml:id="d002l385" n="385">Dilatent vulnus cuneo, mox vulnere crudo</l>
                <l xml:id="d002l386" n="386">Includant gemmas alienae stirpis alunnas;</l>
                <l xml:id="d002l387" n="387">Mox tenui obstringant vitta: non fit mora, longos</l>
                <l xml:id="d002l388" n="388">Emittunt ramos et silva litus obumbrant,</l>
                <l xml:id="d002l389" n="389">Exciso et veteri cono sua brachia fundunt,</l>
                <l xml:id="d002l390" n="390">Ac dorso alterius (mirum) nova pullulat arbos.</l>
                <l xml:id="d002l391" n="391">Quin etiam alterius, nudato cortice, plantam</l>
                <l xml:id="d002l392" n="392">Vidimus alterius frondente cacumine ramos</l>
                <l xml:id="d002l393" n="393">Erigere, ingentem e tunica et subolescere silvam,</l>
                <l xml:id="d002l394" n="394">Et stirpem infamem nemora in generosa novari.</l>
                <l xml:id="d002l395" n="395">Ergo castanea e molli, e praestante sagitta</l>
                <l xml:id="d002l396" n="396">Laudatae genitricis adulto et germine virgam</l>
                <l xml:id="d002l397" n="397">Exuito, exuvias gemmisque oculisque nitentes</l>
                <l xml:id="d002l398" n="398">Seligito; his sterili spoliatum cortice truncum</l>
                <l xml:id="d002l399" n="399">Degenerem induito vincloque urgente ligato,</l>
                <l xml:id="d002l400" n="400">Quo sese et pluvia et solis tueatur ab aestu;</l>
                <l xml:id="d002l401" n="401">Nec te blanda manus sinito frustretur inertem,</l>
                <l xml:id="d002l402" n="402">Aut laudat tunica vitiosum arente flagellum.</l>
                <l xml:id="d002l403" n="403">Iam videas docili e planta pubescere prolem</l>
                <l xml:id="d002l404" n="404">Frugiferam; tunc carpe manu, tunc erue ferro</l>
                <l xml:id="d002l405" n="405">Quod superat matre e sterili et blandire novellis:</l>
                <l xml:id="d002l406" n="406">Mira fides, nitidis palmes se tollet alunnis.</l>
                <l xml:id="d002l407" n="407">Scilicet ut Iove nata Fides, tellure relicta,</l>
                <l xml:id="d002l408" n="408">Detestata hominum mores secessit olympo,</l>
                <l xml:id="d002l409" n="409">Illicet emersit Fraus, admonituque deorum</l>
                <l xml:id="d002l410" n="410">Destitit assuetas tellus producere fruges</l>
                <l xml:id="d002l411" n="411">Sponte sua, nullis hominum ante obnoxia curis;</l>
                <l xml:id="d002l412" n="412">Cui Labor impatiensque ocii languentis Egestas</l>
                <l xml:id="d002l413" n="413">Auxilio occurrere et fato Industria maior.</l>
                <l xml:id="d002l414" n="414">Haec Indo advexit merces, pelagoque negatum</l>
                <l xml:id="d002l415" n="415">Stravit iter, secuitque cavis liquida aequora velis;</l>
                <l xml:id="d002l416" n="416">Haec armenta boum domitans summisit aratro,</l>
                <l xml:id="d002l417" n="417">Invertitque solum, cultis dominetur ut arvis,</l>
                <l xml:id="d002l418" n="418">Praescripsitque ovibus, carpsitque e vellere lanam,</l>
                <l xml:id="d002l419" n="419">Nudaque textilibus velavit corpora pannis,</l>
                <l xml:id="d002l420" n="420">Construxitque domos, frigus quis arcet et aestus;</l>
                <l xml:id="d002l421" n="421">Quaeque olim sterilis fuit arbor et horrida cultu,</l>
                <l xml:id="d002l422" n="422">Hanc ferro domuit vertitque ad munera frugum,</l>
                <l xml:id="d002l423" n="423">Insitio ut plantas foecundet et imperet hortis,</l>
                <l xml:id="d002l424" n="424">Degenerent ne poma, genusque in secla propagent.</l>
                <l xml:id="d002l425" n="425">Non igitur tantum pratis armenta, nec haerbae</l>
                <l xml:id="d002l426" n="426">Himbribus, aut apium debent examina rori,</l>
                <l xml:id="d002l427" n="427">Quantum de rebus merita est Industria nostris;</l>
                <l xml:id="d002l428" n="428">Cuius ope ingenium sese extulit et caput astris</l>
                <l xml:id="d002l429" n="429">Admovit, maria ac terras sibi subdidit, ut nil</l>
                <l xml:id="d002l430" n="430">Liquerit intentatum, ut summo e vertice Olympi</l>
                <l xml:id="d002l431" n="431">Traxerit attonitas citrii ad spectacula Musas.</l>
                <l xml:id="d002l432" n="432">Quando autem est citrio duplex sapor, acer ab ipsa</l>
                <l xml:id="d002l433" n="433">Natura ductus, dulcis ne ex arte magistra</l>
                <l xml:id="d002l434" n="434">Venerit, in dubio est. Nam tempora longa frequensque</l>
                <l xml:id="d002l435" n="435">Protulit insitio genus et decus, ars quoque multa</l>
                <l xml:id="d002l436" n="436">Usus et experiens reperit simul, haec quoque ut ipsa</l>
                <l xml:id="d002l437" n="437">Mala colore aurum, sed mella sapore referrent.</l>
                <l xml:id="d002l438" n="438">Nec vero non et veteres voluere coloni</l>
                <l xml:id="d002l439" n="439">Punica de fibris quondam crescentia amaris</l>
                <l xml:id="d002l440" n="440">In dulcem mutata saporem, lotia postquam</l>
                <l xml:id="d002l441" n="441">Senserunt hominum ardenti concocta calore,</l>
                <l xml:id="d002l442" n="442">Quae postquam diffusa manu multumque diuque</l>
                <l xml:id="d002l443" n="443">Igne suo acremque attactu domuere saporem,</l>
                <l xml:id="d002l444" n="444">Concoctum et virtus calido infregere liquore,</l>
                <l xml:id="d002l445" n="445">Transiit in lenem sensum purgatus amaror.</l>
                <l xml:id="d002l446" n="446">Anne hoc ipso etiam mutata et citria baccho</l>
                <l xml:id="d002l447" n="447">Silvestrem posuere animum et fregere rigorem?</l>
                <l xml:id="d002l448" n="448">Quo non ars penetrat? Palmes caedatur et ipse</l>
                <l xml:id="d002l449" n="449">Crassior, in palmumque cavetur et undique labris</l>
                <l xml:id="d002l450" n="450">In gyrum ductis nec pollice crassius; illuc</l>
                <l xml:id="d002l451" n="451">Infer mella liquata et grandi contege saxo,</l>
                <l xml:id="d002l452" n="452">Quod solem avertat. Postquam arida suxerit arbor</l>
                <l xml:id="d002l453" n="453">Inclusum humorem et sitiens nova pocula gliscit,</l>
                <l xml:id="d002l454" n="454">Mella cavo immersans flaventibus imbue rivis</l>
                <l xml:id="d002l455" n="455">Rursus, et evacuam thymbraeo nectare cellam</l>
                <l xml:id="d002l456" n="456">Distende, ac latices humano e corpore fusos</l>
                <l xml:id="d002l457" n="457">Mollibus irrora radicibus. Interea ne</l>
                <l xml:id="d002l458" n="458">Neglige frondosas toto de stipite gemmas</l>
                <l xml:id="d002l459" n="459">Vellere, mesopius ni qua liquor implet et ipsa</l>
                <l xml:id="d002l460" n="460">Labra trahunt dulcem mulsi de fonte liquorem;</l>
                <l xml:id="d002l461" n="461">Illas tu gemmas illaque et germina serva,</l>
                <l xml:id="d002l462" n="462">Et blandire manu et ventorum averte procellas,</l>
                <l xml:id="d002l463" n="463">Arce hiemes, funde hyblaeos et largiter amnes.</l>
                <l xml:id="d002l464" n="464">Non derit tanto felix fortuna labori,</l>
                <l xml:id="d002l465" n="465">Crescet et immensum sata melle cleartias arbor,</l>
                <l xml:id="d002l466" n="466">Ornabitque hortos, ac tanto munere laeta</l>
                <l xml:id="d002l467" n="467">Divinas natura hominum mirabitur artes,</l>
                <l xml:id="d002l468" n="468">Quanquam adversa viris et fortibus invida coeptis.</l>
                <l xml:id="d002l469" n="469">Sunt qui lecta manu solerti et semina cura</l>
                <l xml:id="d002l470" n="470">Contingunt mulsa, siculo aut madefacta liquore;</l>
                <l xml:id="d002l471" n="471">Postquam autem traxere ipsum ad praecordia rorem</l>
                <l xml:id="d002l472" n="472">Sedaruntque sitim medicato nectare, terrae</l>
                <l xml:id="d002l473" n="473">Infodiunt et culta rigant; ea denique fructu</l>
                <l xml:id="d002l474" n="474">Iam referunt tenerumque quem quondam hausere saporem,</l>
                <l xml:id="d002l475" n="475">Quemque et arundineo duxere e palmite succum.</l>
                <l xml:id="d002l476" n="476">Quando et inexpertum nihil ars sinit, hoc quoque et hortis</l>
                <l xml:id="d002l477" n="477">Accedat, vel dictu etiam mirabile, de quo</l>
                <l xml:id="d002l478" n="478">Quamvis longe audax, quanquam sibi conscius usus</l>
                <l xml:id="d002l479" n="479">Addubitet: ramum foecunda e matre revulsum</l>
                <l xml:id="d002l480" n="480">Decutiens capito; caesum mox undique librum</l>
                <l xml:id="d002l481" n="481">Aequatis ferro spatiis dextraque volentem</l>
                <l xml:id="d002l482" n="482">Exuito; inde pari confossum vulnere dorsum</l>
                <l xml:id="d002l483" n="483">Stipitis alterius nudato, et veste recenti</l>
                <l xml:id="d002l484" n="484">Induito, ut coeant extremis partibus orae,</l>
                <l xml:id="d002l485" n="485">Vestis et e lento mollescant vulnera limbo;</l>
                <l xml:id="d002l486" n="486">Ulmea dehinc teneris indatur cingula plagis,</l>
                <l xml:id="d002l487" n="487">Vinculaque ingentis committant vulneris ora,</l>
                <l xml:id="d002l488" n="488">Vestiat et frondes truncum toga, pellat ut himbres,</l>
                <l xml:id="d002l489" n="489">Arceat ut soles et saevae uredinis iram.</l>
                <l xml:id="d002l490" n="490">Dii, facinus mirandum: haerenti e cortice cortex</l>
                <l xml:id="d002l491" n="491">Ipse novus victum medius rapit, atque supernis</l>
                <l xml:id="d002l492" n="492">Instillat ramis, quaeque in sua pabula traxit</l>
                <l xml:id="d002l493" n="493">Exuriens alimenta suo ut de fonte refusa</l>
                <l xml:id="d002l494" n="494">Ipse suis infundat alunnis, ipse et amicum</l>
                <l xml:id="d002l495" n="495">Irroret lac, ut sensim in sua nomina vertat</l>
                <l xml:id="d002l496" n="496">Ramosque frondesque et eodem semina foetu,</l>
                <l xml:id="d002l497" n="497">Ante quater nidum in tignis quam figat irundo,</l>
                <l xml:id="d002l498" n="498">Et quater extincti renovet quam funera nati;</l>
                <l xml:id="d002l499" n="499">Tantum ars ipsa valet, tantumque industria pollet.</l>
                <l xml:id="d002l500" n="500">Omnibus his usus suus est. Seu forte voluptas</l>
                <l xml:id="d002l501" n="501">Quaeratur, seu certa salus studiumque medendi</l>
                <l xml:id="d002l502" n="502">Praecipue pueris, semen lege, coniice lectum</l>
                <l xml:id="d002l503" n="503">In cyatho, et latices ad summum infunde liquentes,</l>
                <l xml:id="d002l504" n="504">Sub Iove quos tacitae contingant frigora noctis;</l>
                <l xml:id="d002l505" n="505">Mane autem puero instilla: bibet acre venenum</l>
                <l xml:id="d002l506" n="506">Lumbricis, stomacho (mirum) medicabitur aegro:</l>
                <l xml:id="d002l507" n="507">Quin et arundineis mala ipsa liquoribus ante</l>
                <l xml:id="d002l508" n="508">Arte quidem medicata coquunt, ac lenibus inde</l>
                <l xml:id="d002l509" n="509">Intingunt succis et vase madentia servant</l>
                <l xml:id="d002l510" n="510">Auxilium latura et opem languentibus aegris,</l>
                <l xml:id="d002l511" n="511">Regalisque epulas vario affectura sapore.</l>
                <l xml:id="d002l512" n="512">Quid quod et in calidis fornacibus igne tepenti</l>
                <l xml:id="d002l513" n="513">Saepe liquant lectos flores, et in horrea condunt</l>
                <l xml:id="d002l514" n="514">Vitrea odoratos latices, suffimina nota;</l>
                <l xml:id="d002l515" n="515">Saepe et fictilibus in lancibus himbre recenti</l>
                <l xml:id="d002l516" n="516">Dimensis spatiis, macerato cortice, melle</l>
                <l xml:id="d002l517" n="517">Contingunt, siculove premunt concocta liquore,</l>
                <l xml:id="d002l518" n="518">Atque hos atque alios convertunt citria in usus.</l>
                <l xml:id="d002l519" n="519">Caetera te antiqui doceant exculta Salerni</l>
                <l xml:id="d002l520" n="520">Pectora, quis artes medicas monstravit Apollo,</l>
                <l xml:id="d002l521" n="521">Quis rerum notae causae, quorum inclyta in agris</l>
                <l xml:id="d002l522" n="522">Silva nitet fulgentque auro radiantia culta,</l>
                <l xml:id="d002l523" n="523">Ac nemora hesperiis vinci indignantur ab hortis.</l>
                <l xml:id="d002l524" n="524">Hoc sat erit, nymphae sebethides. O mihi siqua,</l>
                <l xml:id="d002l525" n="525">E vobis siqua, nymphae sebethides, hudam</l>
                <l xml:id="d002l526" n="526">Benaci de fonte ferat permesida laurum,</l>
                <l xml:id="d002l527" n="527">Qua manes spargam magni senis eque sepulcro</l>
                <l xml:id="d002l528" n="528">Eliciam felicem umbram ac venerabile numen,</l>
                <l xml:id="d002l529" n="529">Quo nemora Italiae senserunt Pana canentem</l>
                <l xml:id="d002l530" n="530">Et mirata suos requierunt flumina cursus,</l>
                <l xml:id="d002l531" n="531">Quo laetae in campis segetes, quo munera Bacchi</l>
                <l xml:id="d002l532" n="532">Ditarunt colles, nec non coelestia dona</l>
                <l xml:id="d002l533" n="533">Stiparunt liquidas divino nectare cellas.</l>
                <l xml:id="d002l534" n="534">Salve, o et gregibus decus et decus addite silvis,</l>
                <l xml:id="d002l535" n="535">Quo ductante italae fremuere in bella cohortes,</l>
                <l xml:id="d002l536" n="536">Martiaque horrifico sonuerunt cornua cantu,</l>
                <l xml:id="d002l537" n="537">Audiit et Triviae longe lacus, audiit et Nar,</l>
                <l xml:id="d002l538" n="538">Ac trepidae matres pressere ad pectora natos;</l>
                <l xml:id="d002l539" n="539">Salve iterum et nato felix et, Mantua, vate,</l>
                <l xml:id="d002l540" n="540">Felix et populis, et tanto principe felix,</l>
                <l xml:id="d002l541" n="541">Quo gonsaga domus spoliis exsultat opimis</l>
                <l xml:id="d002l542" n="542">Gallorum, cum excussa metu tremit itala tellus,</l>
                <l xml:id="d002l543" n="543">Summittitque humiles alpina ad gesa secures.</l>
                <l xml:id="d002l544" n="544">Te duce discussere iugum, Francisce, superbum</l>
                <l xml:id="d002l545" n="545">Insubrium attonitae gentes, quique ora Timavi</l>
                <l xml:id="d002l546" n="546">Amne lavunt populi, quos et rigat Adua dives</l>
                <l xml:id="d002l547" n="547">Gurgitibus longe et cultis Mela inclytus arvis;</l>
                <l xml:id="d002l548" n="548">Per te a servitio caput eximit accola Parmae,</l>
                <l xml:id="d002l549" n="549">Et quas saxosi vexat ripa aspera Rheni</l>
                <l xml:id="d002l550" n="550">Sollicitas urbes, quas et de montibus actis</l>
                <l xml:id="d002l551" n="551">Turbat Senus aquis campo inferiore vagatus;</l>
                <l xml:id="d002l552" n="552">Et tibi nimbiferum inclinat caput Appenninus</l>
                <l xml:id="d002l553" n="553">Communi pro libertate et fortibus ausis,</l>
                <l xml:id="d002l554" n="554">Teque et arundineo incinctus veneratur amictu</l>
                <l xml:id="d002l555" n="555">Eridanus, late irriguis plaudentibus undis,</l>
                <l xml:id="d002l556" n="556">Pro decore Italiae et Belgis belli arte repressis.</l>
                <l xml:id="d002l557" n="557">Macte animo, Francisce, et macte ingentibus orsis,</l>
                <l xml:id="d002l558" n="558">Assurgit cui felici Campania tractu,</l>
                <l xml:id="d002l559" n="559">Assurgit latis venerata et Daunia campis,</l>
                <l xml:id="d002l560" n="560">Quaeque nitet pigro tellus madefacta Galeso,</l>
                <l xml:id="d002l561" n="561">Quodque mare Italiam supra quodque alluit infra.</l>
                <l xml:id="d002l562" n="562">Ecce autem insignis cantu atque insignior armis</l>
                <l xml:id="d002l563" n="563">Bellorum et laude et multis spectata triumphis</l>
                <l xml:id="d002l564" n="564">Parthenope tibi laeta canit, quod, te auspice, regno</l>
                <l xml:id="d002l565" n="565">Reddita sit, quodque e solio venerabilis aureo</l>
                <l xml:id="d002l566" n="566">Imperitet populis sullato et marte triumphet.</l>
                <l xml:id="d002l567" n="567">Non tamen Hesperidumque hortos, berenicia rura,</l>
                <l xml:id="d002l568" n="568">Iccirco aut libycos tu dedignabere saltus,</l>
                <l xml:id="d002l569" n="569">Quos olim excisorque hydrae domitorque leonis</l>
                <l xml:id="d002l570" n="570">Alcides adiit, quibus et splendescere iussit</l>
                <l xml:id="d002l571" n="571">Phormiadumque et agros et litora iuncta Vesevo,</l>
                <l xml:id="d002l572" n="572">Quos et Sirenes scopulos, quae saxa frequentant,</l>
                <l xml:id="d002l573" n="573">Aequanique serunt colles meteiaque arva,</l>
                <l xml:id="d002l574" n="574">Quosque secat Sileris frondoso margine campos,</l>
                <l xml:id="d002l575" n="575">Aenarie quos nostra colit, colit aspera et Ansur,</l>
                <l xml:id="d002l576" n="576">Atque Suessa, vago Liris quam temperat alveo.</l>
                <l xml:id="d002l577" n="577">Nec mihi Naiades in tanti parte laboris</l>
                <l xml:id="d002l578" n="578">Abnuerint viridem salicis de fronde coronam,</l>
                <l xml:id="d002l579" n="579">Nec mihi culta suos neget Antiniana recessus,</l>
                <l xml:id="d002l580" n="580">Quis superat vites Hermi atque rosaria Pesti</l>
                <l xml:id="d002l581" n="581">Quaeque et idumaeas mittunt palmaria baccas.</l>
            </div1>
        </body>
    </text>
</TEI>
