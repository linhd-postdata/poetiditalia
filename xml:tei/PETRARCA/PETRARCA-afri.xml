<?xml version="1.0" encoding="UTF-8"?>
<TEI xmlns:xsi="http://www.w3.org/2001/XMLSchema-instance" xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title xml:id="PETRARCA-afri">
                    <title>Africa</title>
                    <title type="short">Africa</title>
                    <abbr>Africa</abbr>
                    <bibl>N. Festa, 1926</bibl>
                </title>
                <author xml:id="PETRARCA" n="55.000">
                    <name>Petrarca, Francesco</name>
                    <date>Arezzo 1304 - Padova 1374</date>
                    <date ana="113">Da Dante a Petrarca (1250 - 1374)|From Dante to Petrarca (1250 - 1374)</date>
                    <persName>Francesco Petrarca</persName>
                    <abbr>PETRARCA</abbr>
                </author>
                <respStmt>
                    <resp>Reference basis text</resp>
                    <name>N. Festa, 1926</name>
                </respStmt>
            </titleStmt>
            <extent>
                <measure unit="words" quantity="43180">43180</measure>
            </extent>
            <publicationStmt>
                <publisher>
                    <ref target="http://www.mqdq.it">Musisque Deoque</ref>
                </publisher>
                <pubPlace>
                    <placeName>Venezia</placeName>, <country>ITALY</country>
                </pubPlace>
                <date when="2020-01-01">01/01/2020</date>
                <availability>
                    <p>Copyright 2020 - MQDQ Project</p>
                    <licence target="http://creativecommons.org/licenses/by-sa/4.0">
                        Distributed under a Creative Commons Attribution-ShareAlike 4.0 Unported License
                    </licence>
                </availability>
            </publicationStmt>
            <seriesStmt>
                <title>Poeti d'Italia in lingua Poeti d’Italia tra Medioevo e Rinascimento
                    Italian Poetry in Latin 13th-16th centuries</title>
                <respStmt>
                    <resp key="PDI">First developer of encoded collection</resp>
                    <persName>Luigi Tessarolo</persName>
                </respStmt>
                <respStmt>
                    <resp key="PDI">Principal investigator of collection</resp>
                    <persName>Paolo Mastandrea</persName>
                    <orgName>Università Ca' Foscari, Venezia</orgName>
                </respStmt>
                <respStmt>
                    <resp key="PDI">PRIN 1999 - PRIN 2001: Italian Research Project funded by Miur</resp>
                    <persName>Manlio Pastore Stocchi</persName>
                    <orgName>Università di Padova</orgName>
                    <persName>Roberta Cervani</persName>
                    <orgName>Università di Trieste</orgName>
                    <persName>Alberto Cavarzere</persName>
                    <orgName>Università di Verona</orgName>
                </respStmt>
                <respStmt>
                    <resp key="PDI">Text's metrical mark-up</resp>
                    <name>Andrea Bacianini</name>
                    <name>Costantino Moro</name>
                </respStmt>
                <respStmt>
                    <resp key="PDI" from="2020-09-01">Maintenance</resp>
                    <orgName>
                       <name>Venice Centre for Digital and Public Humanities (VeDPH) - Department of Humanities - Ca' Foscari University of Venice</name>
                       <email>vedph_at_unive_dot_it</email>
                    </orgName>
                </respStmt>
            </seriesStmt>
            <sourceDesc>
                <bibl>N. Festa, 1926</bibl>
            </sourceDesc>
        </fileDesc>
        <encodingDesc>
            <projectDesc>
                <p>TEI-conformant markup, version P5, MQDQ profile</p>
            </projectDesc>
            <metDecl xml:id="md" type="met">
                <metSym value="H">Esametri / Hexameters</metSym>
                <metSym value="E">Distici elegiaci / Elegiac couplets</metSym>
                <metSym value="h">Esametro / Hexameter</metSym><!-- in elegiac couplets -->
                <metSym value="P">Pentametri / Pentameters</metSym>
                <metSym value="p">Pentametro / Pentameter</metSym><!-- in elegiac couplets -->
                <metSym value="A">Adonii / Adonians</metSym>
                <metSym value="a">Adonio / Adonian</metSym><!-- in sapphic stanzas -->
                <metSym value="Y">Anapesti / Anapaests</metSym>
                <metSym value="N">Versi arcaici / Archaic verses</metSym><!-- verses of archaic poetry (saturni, cretici, bacchei, reiziani etc.)-->
                <metSym value="S">Saffici / Sapphics</metSym><!-- without strophic structure -->
                <metSym value="S1">Strofe saffiche / Sapphic stanzas</metSym><!-- with adonian in the fourth position: pattern SSSA -->
                <metSym value="S2">Strofe saffiche ampliate / Expanded sapphic stanzas</metSym><!-- with adonian not in the fourth position -->
                <metSym value="L">Alcaici / Alcaics</metSym><!-- without strophic structure -->
                <metSym value="L1">Strofe alcaiche / Alcaic stanzas</metSym>
                <metSym value="D">Asclepiadei / Asclepiadeans</metSym><!-- without strophic structure -->
                <metSym value="D2">Strofe asclepiadee seconde / Second asclepiadean stanzas</metSym><!-- pattern DDDO -->
                <metSym value="D3">Strofe asclepiadee terze / Third asclepiadean stanzas</metSym><!-- pattern DDOO -->
                <metSym value="C">Archilochei / Archilocheans</metSym>
                <metSym value="F">Endecasillabi falecii / Phalecian hendecasyllables</metSym>
                <metSym value="O">Altri eolici / Other aeolics</metSym>
                <metSym value="I">Ionici / Ionics</metSym>
                <metSym value="G">Giambici / Iambic metres</metSym>
                <metSym value="G1">Trimetri-Dimetri giambici / Iambic trimeter-dimeter</metSym>
                <metSym value="T">Trocaici / Trochaic metres</metSym>
                <metSym value="R">Ritmi / Rhythmic verses</metSym>
                <metSym value="V">Altri metri / Other metres</metSym>
                <metSym value="K">Commatici / ?</metSym>
                <metSym value="W">Verso corrotto / Corrupt verse</metSym>
                <metSym value="X">Linea non metrica / Extra-text</metSym>
            </metDecl>
        </encodingDesc>
        <profileDesc>
            <langUsage>
                <language ident="lat">Latin</language>
            </langUsage>
            <textClass>
                <keywords>
                    <term type="form">poetry</term>
                    <term type="source">literary</term>
                    <term type="meter">Hexameters</term>
                </keywords>
            </textClass>
            <creation>
                <idno>1.00</idno>
                <date></date>
            </creation>
        </profileDesc>
    </teiHeader>
    <text>
        <body>
            <div1 xml:id="d001" type="section" decls="#md" met="H">
                <head>
                    <title>1</title>
                    <abbr>1</abbr>
                    <bibl source="digital">Tiziana Brolli</bibl>
                </head>
                <l xml:id="d001l1" n="1">Et michi conspicuum meritis belloque tremendum,</l>
                <l xml:id="d001l2" n="2">Musa, virum referes, Italis cui fracta sub armis</l>
                <l xml:id="d001l3" n="3">Nobilis eternum prius attulit Africa nomen.</l>
                <l xml:id="d001l4" n="4">Hunc precor exhausto liceat michi sugere fontem</l>
                <l xml:id="d001l5" n="5">Ex Elicone sacrum, dulcis mea cura, Sorores,</l>
                <l xml:id="d001l6" n="6">Si vobis miranda cano. Iam ruris amici</l>
                <l xml:id="d001l7" n="7">Prata quidem et fontes vacuisque silentia campis</l>
                <l xml:id="d001l8" n="8">Fluminaque et colles et apricis otia silvis</l>
                <l xml:id="d001l9" n="9">Restituit Fortuna michi: vos carmina vati</l>
                <l xml:id="d001l10" n="10">Reddite, vos animos. Tuque, o certissima mundi</l>
                <l xml:id="d001l11" n="11">Spes superumque decus, quem secula nostra deorum</l>
                <l xml:id="d001l12" n="12">Victorem atque Herebi memorant, quem quina videmus</l>
                <l xml:id="d001l13" n="13">Larga per innocuum retegentem vulnera corpus,</l>
                <l xml:id="d001l14" n="14">Auxilium fer, summe parens. Tibi multa revertens</l>
                <l xml:id="d001l15" n="15">Vertice Parnasi referam pia carmina, si te</l>
                <l xml:id="d001l16" n="16">Carmina delectant; vel si minus illa placebunt,</l>
                <l xml:id="d001l17" n="17">Forte etiam lacrimas, quas (sic mens fallitur) olim</l>
                <l xml:id="d001l18" n="18">Fundendas longo demens tibi tempore servo.</l>
                <l xml:id="d001l19" n="19">Te quoque, Trinacrii moderator maxime regni,</l>
                <l xml:id="d001l20" n="20">Hesperieque decus atque evi gloria nostri,</l>
                <l xml:id="d001l21" n="21">Iudice quo merui vatumque in sede sedere</l>
                <l xml:id="d001l22" n="22">Optatasque diu lauros titulumque poete,</l>
                <l xml:id="d001l23" n="23">Te precor: oblatum tranquillo pectore munus</l>
                <l xml:id="d001l24" n="24">Hospitio dignare tuo; nam cunta legenti</l>
                <l xml:id="d001l25" n="25">Forsitan occurret vacuas quod mulceat aures</l>
                <l xml:id="d001l26" n="26">Peniteatque minus suscepti in fine laboris.</l>
                <l xml:id="d001l27" n="27">Preterea in cuntos pronum sibi feceris annos</l>
                <l xml:id="d001l28" n="28">Posteritatis iter: quis enim damnare sit ausus</l>
                <l xml:id="d001l29" n="29">Quod videat placuisse tibi? Fidentius ista</l>
                <l xml:id="d001l30" n="30">Arguit expertus, nutu quam simplice dignum</l>
                <l xml:id="d001l31" n="31">Effecisse potes quod non erat. Aspice templis</l>
                <l xml:id="d001l32" n="32">Dona sacris affixa pavens ut vulgus adoret:</l>
                <l xml:id="d001l33" n="33">Exime; despiciet. Quantum tua clara favori</l>
                <l xml:id="d001l34" n="34">Fama meo conferre potest! modo mitis in umbra</l>
                <l xml:id="d001l35" n="35">Nominis ista tui dirum spretura venenum</l>
                <l xml:id="d001l36" n="36">Invidie latuisse velis, ubi nulla vetustas</l>
                <l xml:id="d001l37" n="37">Interea et nulli rodent mea nomina vermes.</l>
                <l xml:id="d001l38" n="38">Suscipe, iamque precor, regum inclite, suscipe tandem</l>
                <l xml:id="d001l39" n="39">Atque pias extende manus et lumina flecte.</l>
                <l xml:id="d001l40" n="40">Ipse tuos actus meritis ad sidera tollam</l>
                <l xml:id="d001l41" n="41">Laudibus, atque alio fortassis carmine quondam</l>
                <l xml:id="d001l42" n="42">(Mors modo me paulum expectet! non longa petuntur)</l>
                <l xml:id="d001l43" n="43">Nomen et alta canam Siculi miracula regis,</l>
                <l xml:id="d001l44" n="44">Non audita procul, sed que modo vidimus omnes</l>
                <l xml:id="d001l45" n="45">Omnia. Namque solent, similis quos cura fatigat,</l>
                <l xml:id="d001l46" n="46">Longius isse retro: tenet hos millesimus annus</l>
                <l xml:id="d001l47" n="47">Solicitos; pudet hac alios consistere meta;</l>
                <l xml:id="d001l48" n="48">Nullus ad etatem propriam respexit, ut erret</l>
                <l xml:id="d001l49" n="49">Musa parum notos nullo prohibente per annos</l>
                <l xml:id="d001l50" n="50">Liberior: Troiamque adeo canit ille ruentem,</l>
                <l xml:id="d001l51" n="51">Ille refert Thebas iuvenemque occultat Achillem,</l>
                <l xml:id="d001l52" n="52">Ille autem Emathiam Romanis ossibus implet.</l>
                <l xml:id="d001l53" n="53">Ipse ego non nostri referam modo temporis acta,</l>
                <l xml:id="d001l54" n="54">Marte sed Ausonio sceleratos funditus Afros</l>
                <l xml:id="d001l55" n="55">Eruere est animus nimiasque retundere vires.</l>
                <l xml:id="d001l56" n="56">At semper te corde gerens properansque reverti</l>
                <l xml:id="d001l57" n="57">Rex, iter hoc ingressus agam, tua maxima facta</l>
                <l xml:id="d001l58" n="58">Non ausus tetigisse prius. Magis illa trahebant;</l>
                <l xml:id="d001l59" n="59">Sed timui, me teque videns atque omnia librans.</l>
                <l xml:id="d001l60" n="60">Ingenium tentare libet, si forte secundis</l>
                <l xml:id="d001l61" n="61">Cesserit auspiciis; solidis tunc viribus alta</l>
                <l xml:id="d001l62" n="62">Aggrediar, namque ipse aderis, meque ampla videbit</l>
                <l xml:id="d001l63" n="63">Inclita Parthenope redeuntem ad menia rursus</l>
                <l xml:id="d001l64" n="64">Et Romana iterum referentem serta poetam.</l>
                <l xml:id="d001l65" n="65">Nunc teneras frondes humili de stipite vulsi,</l>
                <l xml:id="d001l66" n="66">Scipiade egregio primos comitante paratus:</l>
                <l xml:id="d001l67" n="67">Tunc validos carpam ramos; tu nempe iuvabis</l>
                <l xml:id="d001l68" n="68">Materia, generose, tua, calamumque labantem</l>
                <l xml:id="d001l69" n="69">Firmabis, meritumque decus continget amanti</l>
                <l xml:id="d001l70" n="70">Altera temporibus pulcerrima laurea nostris.</l>
                <l xml:id="d001l71" n="71">Quae tantis sit causa malis, que cladis origo</l>
                <l xml:id="d001l72" n="72">Queritur: unde animi, quis tot tolerare coegit</l>
                <l xml:id="d001l73" n="73">Dura pererrato validas furor equore gentes,</l>
                <l xml:id="d001l74" n="74">Europamque dedit Libie Libiamque rebellem</l>
                <l xml:id="d001l75" n="75">Europe, alterno vastandas turbine terras.</l>
                <l xml:id="d001l76" n="76">Ac michi causa quidem studii non indiga longi</l>
                <l xml:id="d001l77" n="77">Occurrit radix cuntorum infecta malorum</l>
                <l xml:id="d001l78" n="78">Invidia, unde oriens extrema ab origine mors est,</l>
                <l xml:id="d001l79" n="79">Atque aliena videns tristi dolor omnia vultu</l>
                <l xml:id="d001l80" n="80">Prospera. Non potuit florentem cernere Romam</l>
                <l xml:id="d001l81" n="81">Emula Carthago. Surgenti inviderat urbi;</l>
                <l xml:id="d001l82" n="82">Sed gravius tulit inde parem; mox viribus auctam</l>
                <l xml:id="d001l83" n="83">Vidit et imperio domine parere potentis</l>
                <l xml:id="d001l84" n="84">Ac leges audire novas et ferre tributum</l>
                <l xml:id="d001l85" n="85">Edidicit, tacitis intus sed plena querelis,</l>
                <l xml:id="d001l86" n="86">Plena minis. Frenum funesta superbia tandem</l>
                <l xml:id="d001l87" n="87">Compulit excutere et clades geminare receptas.</l>
                <l xml:id="d001l88" n="88">Angebant dolor atque pudor servilia passos</l>
                <l xml:id="d001l89" n="89">Multa viros, animisque incesserat addita duris</l>
                <l xml:id="d001l90" n="90">Tristis avaritia et nunquam satiabile votum.</l>
                <l xml:id="d001l91" n="91">Permixte spes amborum optatumque duobus</l>
                <l xml:id="d001l92" n="92">Imperium populis: dignus sibi quisque videri</l>
                <l xml:id="d001l93" n="93">Omnia cui subsint, totus cui pareat Orbis.</l>
                <l xml:id="d001l94" n="94">Preterea damnumque recens iniuriaque atrox</l>
                <l xml:id="d001l95" n="95">Insula Sardinie amissa et Trinacria rapta</l>
                <l xml:id="d001l96" n="96">Atque Hispana nimis populo,confinis utrique,</l>
                <l xml:id="d001l97" n="97">Omnibus exposita insidiis, aptissima prede</l>
                <l xml:id="d001l98" n="98">Terra tot infandos longum passura labores,</l>
                <l xml:id="d001l99" n="99">Haud aliter quam cum medio deprensa luporum</l>
                <l xml:id="d001l100" n="100">Pinguis ovis nunc huc rapidis, nunc dentibus illuc</l>
                <l xml:id="d001l101" n="101">Volvitur inque tremens partes discerpitur omnis</l>
                <l xml:id="d001l102" n="102">Bellantum proprioque madens resupina cruore.</l>
                <l xml:id="d001l103" n="103">Accessit situs ipse loci: Natura locavit</l>
                <l xml:id="d001l104" n="104">Se procul adverso spectantes litore gentes,</l>
                <l xml:id="d001l105" n="105">Adversosque animos, adversas moribus urbes,</l>
                <l xml:id="d001l106" n="106">Adversosque deos odiosaque numina utrinque,</l>
                <l xml:id="d001l107" n="107">Pacatique nichil; ventos elementaque prorsus</l>
                <l xml:id="d001l108" n="108">Obvia et infesto luctantes equore fluctus.</l>
                <l xml:id="d001l109" n="109">Ter gravibus certatum odiis et sanguine multo;</l>
                <l xml:id="d001l110" n="110">At ceptum primo profligatumque secundo</l>
                <l xml:id="d001l111" n="111">Est bellum, si vera notes: nam tertia nudus</l>
                <l xml:id="d001l112" n="112">Prelia finis habet modico confecta labore.</l>
                <l xml:id="d001l113" n="113">Maxima nos rerum hic sequimur mediosque tumultus</l>
                <l xml:id="d001l114" n="114">Eximiosque duces et inenarrabile bellum.</l>
                <l xml:id="d001l115" n="115">Ultima sidereum iuvenem lassata procellis</l>
                <l xml:id="d001l116" n="116">Hesperia excussamque gravi cervice cathenam</l>
                <l xml:id="d001l117" n="117">Ausoniumque iugum Romanaque senserat arma.</l>
                <l xml:id="d001l118" n="118">Iam fuga precipites longe trans equora Penos</l>
                <l xml:id="d001l119" n="119">Egerat: horruerant animos dextramque tonantis</l>
                <l xml:id="d001l120" n="120">Fulmineam moresque ducis famamque genusque</l>
                <l xml:id="d001l121" n="121">Armorumque novas artes atque orsa cruentis</l>
                <l xml:id="d001l122" n="122">Nobilitata malis. Vix tandem litore Mauro</l>
                <l xml:id="d001l123" n="123">Perfidus urgentem respectans Hasdrubal hostem</l>
                <l xml:id="d001l124" n="124">Tutus erat. Sic venantum perterritus acrem</l>
                <l xml:id="d001l125" n="125">Respicit atque canum cervus post terga tumultum,</l>
                <l xml:id="d001l126" n="126">Montis anhela procul de vertice colla reflectens.</l>
                <l xml:id="d001l127" n="127">Constitit Occeano domitor telluris Hibere,</l>
                <l xml:id="d001l128" n="128">Qua labor ambiguus vatum pelagique Columnas</l>
                <l xml:id="d001l129" n="129">Verberat Herculeas, ubi fessus mergitur alto</l>
                <l xml:id="d001l130" n="130">Phebus et estivo detergit pulvere currum.</l>
                <l xml:id="d001l131" n="131">Hic ubi non vis ulla manu mortalis, at ipsa</l>
                <l xml:id="d001l132" n="132">Omnipotens adversa aditum Natura negabat,</l>
                <l xml:id="d001l133" n="133">Constitit atque avidis prereptum faucibus hostem</l>
                <l xml:id="d001l134" n="134">Indoluit. Vicisse parum; iam blandior egrum</l>
                <l xml:id="d001l135" n="135">Non mulcet Fortuna animum; Carthagine recta</l>
                <l xml:id="d001l136" n="136">Gloria gestarum sordebat fulgida rerum.</l>
                <l xml:id="d001l137" n="137">Nempe videbat adhuc profugum longinqua tuentem</l>
                <l xml:id="d001l138" n="138">Lentaque semineci vibrantem spicula dextra.</l>
                <l xml:id="d001l139" n="139">Turbida quin etiam rumoribus omnia miscens</l>
                <l xml:id="d001l140" n="140">Fama procul nostro veniens crescebat ab orbe</l>
                <l xml:id="d001l141" n="141">Arcibus instantem Ausoniis volitare sub armis</l>
                <l xml:id="d001l142" n="142">Hanibalem, patrieque faces sub menia ferri;</l>
                <l xml:id="d001l143" n="143">Illustres cecidisse duces, ardere nefandis</l>
                <l xml:id="d001l144" n="144">Ignibus Hesperiam, atque undantia cedibus arva.</l>
                <l xml:id="d001l145" n="145">Urgebat vindicta patris pietasque movebat</l>
                <l xml:id="d001l146" n="146">Ut ceptum sequeretur opus. Nam sanguine sevo</l>
                <l xml:id="d001l147" n="147">Cesorum cineresque sacros umbrasque parentum</l>
                <l xml:id="d001l148" n="148">Placari, atque Itala detergi fronte pudorem,</l>
                <l xml:id="d001l149" n="149">Hic amor assiduum pulsabat pectora clari</l>
                <l xml:id="d001l150" n="150">Scipiade, in frontem eliciens oculosque iuventa</l>
                <l xml:id="d001l151" n="151">Fulgentes calido generosas corde favillas.</l>
                <l xml:id="d001l152" n="152">Anxia nox, operosa dies, vix ulla quietis</l>
                <l xml:id="d001l153" n="153">Hora duci: tanta indomito sub pectore virtus!</l>
                <l xml:id="d001l154" n="154">Has inter curas, ubi sensim amplexibus atris</l>
                <l xml:id="d001l155" n="155">Nox udam laxabat humum, Tithonia quamvis</l>
                <l xml:id="d001l156" n="156">Uxor adhuc gelidumque senem complexa foveret,</l>
                <l xml:id="d001l157" n="157">Necdum purpureo nitidas a cardine valvas</l>
                <l xml:id="d001l158" n="158">Vellere seu roseas ause reserare fenestras</l>
                <l xml:id="d001l159" n="159">Excirent dominum Famule que secula volvunt,</l>
                <l xml:id="d001l160" n="160">Fessus et ipse caput posuit. Tum lumina dulcis</l>
                <l xml:id="d001l161" n="161">Victa sopor clausit; celoque emissa silenti</l>
                <l xml:id="d001l162" n="162">Umbra ingens faciesque patris per nubila raptim</l>
                <l xml:id="d001l163" n="163">Astitit ostendens caro precordia nato</l>
                <l xml:id="d001l164" n="164">Et latus et multa transfixum cuspide pectus.</l>
                <l xml:id="d001l165" n="165">Diriguit totos invenis fortissimus artus,</l>
                <l xml:id="d001l166" n="166">Arrecteque horrore come. Tunc ille paventem</l>
                <l xml:id="d001l167" n="167">Corripit et noto permulcens incipit ore:</l>
                <l xml:id="d001l168" n="168">"O decus eternum generisque amplissima nostri</l>
                <l xml:id="d001l169" n="169">Gloria, et o patrie tandem spes una labanti,</l>
                <l xml:id="d001l170" n="170">Siste metum, memorique animo mea dicta reconde.</l>
                <l xml:id="d001l171" n="171">Optimus ecce brevem, sed que, nisi despicis, horam,</l>
                <l xml:id="d001l172" n="172">Multa ferat placitura, dedit moderator Olimpi.</l>
                <l xml:id="d001l173" n="173">Ille meis victus precibus stellantia celi</l>
                <l xml:id="d001l174" n="174">Limina - perrarum munus - patefecit et ambos</l>
                <l xml:id="d001l175" n="175">Viventem penetrare polos permisit, ut astra</l>
                <l xml:id="d001l176" n="176">Me duce et obliquos calles, patrieque labores</l>
                <l xml:id="d001l177" n="177">Atque tuos, et adhuc terris ignota Sororum</l>
                <l xml:id="d001l178" n="178">Stamina, tum rigido contortum pollice fatum</l>
                <l xml:id="d001l179" n="179">Aspicias. Huc flecte animum. Viden illa sub Austro</l>
                <l xml:id="d001l180" n="180">Menia et infami periura palatia monte</l>
                <l xml:id="d001l181" n="181">Femineis fundata dolis? Viden ampla furentum</l>
                <l xml:id="d001l182" n="182">Concilia et tepido stillantem sanguine turbam?</l>
                <l xml:id="d001l183" n="183">Heu nimium nostris urbs insignita ruinis!</l>
                <l xml:id="d001l184" n="184">Heu nuribus trux terra Italis! iterum arma retentas</l>
                <l xml:id="d001l185" n="185">Fracta semel, vacuisque iterum struis agmina bustis?</l>
                <l xml:id="d001l186" n="186">Sic Tybrim indomitum, segnissime Bagrada, temnis?</l>
                <l xml:id="d001l187" n="187">Sic modo, Birsa ferox, Capitolia despicis alta?</l>
                <l xml:id="d001l188" n="188">Experiere iterum et dominam per verbera nosces.</l>
                <l xml:id="d001l189" n="189">Is tibi, nate, labor superest, ea gloria iusto</l>
                <l xml:id="d001l190" n="190">Marte parem factura deis. Hec vulnera iuro</l>
                <l xml:id="d001l191" n="191">Sacra michi merito, patrie quibus omne rependi</l>
                <l xml:id="d001l192" n="192">Quod dederat, quibus ad superos Mavortia virtus</l>
                <l xml:id="d001l193" n="193">Fecit iter: non ulla, meos fodientibus artus</l>
                <l xml:id="d001l194" n="194">Hostibus atque abeunte anima, michi multa dolenti</l>
                <l xml:id="d001l195" n="195">Occurrisse prius tanti solamina casus,</l>
                <l xml:id="d001l196" n="196">Quam quod magnanimum post funera nostra videbam</l>
                <l xml:id="d001l197" n="197">Ultorem superesse domi. Spes ista levabat</l>
                <l xml:id="d001l198" n="198">Inde metus alios, hinc sensum mortis amare."</l>
                <l xml:id="d001l199" n="199">Talia narrantem percurrit et impia mestis</l>
                <l xml:id="d001l200" n="200">Vulnera luminibus totumque a vertice corpus</l>
                <l xml:id="d001l201" n="201">Lustrat adusque pedes: at mens pia prominet extra,</l>
                <l xml:id="d001l202" n="202">Ubertimque fluunt lacrime. Nec plura parantem</l>
                <l xml:id="d001l203" n="203">Sustinuit, mediisque irrumpens vocibus orsus:</l>
                <l xml:id="d001l204" n="204">"Heu heu! quid video? quisnam hec michi pectora duro</l>
                <l xml:id="d001l205" n="205">Confixit mucrone, parens? que dextra verendam</l>
                <l xml:id="d001l206" n="206">Gentibus immerito violavit sanguine frontem?</l>
                <l xml:id="d001l207" n="207">Dic, genitor; nil ante queas committere nostris</l>
                <l xml:id="d001l208" n="208">Auribus." Hec dicens alto radiantia fletu</l>
                <l xml:id="d001l209" n="209">Sidera visus erat sedesque implesse quietas.</l>
                <l xml:id="d001l210" n="210">Infima si liceat summis equare, marina</l>
                <l xml:id="d001l211" n="211">Piscis aqua profugus fluvioque repostus ameno</l>
                <l xml:id="d001l212" n="212">Non aliter stupeat, si iam dulcedine captum</l>
                <l xml:id="d001l213" n="213">Vis salis insoliti et subitus circumstet amaror,</l>
                <l xml:id="d001l214" n="214">Quam sacer ille chorus stupuit. Namque hactenus ire</l>
                <l xml:id="d001l215" n="215">Et dolor et gemitus et mens incerta futuri</l>
                <l xml:id="d001l216" n="216">Atque metus mortis mundique miserrima nostri</l>
                <l xml:id="d001l217" n="217">Milia curarum, rapide quibus optima vite</l>
                <l xml:id="d001l218" n="218">Tempora et in tenebris meliores ducimus annos:</l>
                <l xml:id="d001l219" n="219">Illic pura dies, quam lux eterna serenat,</l>
                <l xml:id="d001l220" n="220">Quam nec luctus edax nec tristia murmura turbant,</l>
                <l xml:id="d001l221" n="221">Non odia incendunt. Nova res, auremque deorum</l>
                <l xml:id="d001l222" n="222">Insuetus pulsare fragor, pietate recessus</l>
                <l xml:id="d001l223" n="223">Lucis inaccesse tacitumque impleverat axem.</l>
                <l xml:id="d001l224" n="224">At pater amplexu cupido precibusque modestis</l>
                <l xml:id="d001l225" n="225">Occupat et gravibus cohibet suspiria dictis:</l>
                <l xml:id="d001l226" n="226">"Parce, precor, gemitu; non hunc tempusque locusque</l>
                <l xml:id="d001l227" n="227">Exposcunt. Sed visa animum si vulnera tangunt</l>
                <l xml:id="d001l228" n="228">Usque adeo, iuvat et patrios agnoscere casus,</l>
                <l xml:id="d001l229" n="229">Accipe; nam paucis perstringam plurima verbis.</l>
                <l xml:id="d001l230" n="230">Sexta per Hesperios penitus victricia campos</l>
                <l xml:id="d001l231" n="231">Nostraque signa simul Romanaque viderat estas,</l>
                <l xml:id="d001l232" n="232">Cum michi iam bellique moras curasque peroso</l>
                <l xml:id="d001l233" n="233">Consilium, teste eventu, Fortuna, dedisti</l>
                <l xml:id="d001l234" n="234">Magnificum: infelix fido ut cum fratre viritim</l>
                <l xml:id="d001l235" n="235">Solicitum partirer onus geminumque moranti</l>
                <l xml:id="d001l236" n="236">Incuterem bello calcar. Sic alite leva</l>
                <l xml:id="d001l237" n="237">Distrahimur tandem et scissis legionibus ambo</l>
                <l xml:id="d001l238" n="238">Insequimur late sparsis regionibus hostem.</l>
                <l xml:id="d001l239" n="239">Nondum plena colis iam stamina nostra Sorores</l>
                <l xml:id="d001l240" n="240">Destituunt fesse, iam Mors sua signa relinquit.</l>
                <l xml:id="d001l241" n="241">Illicet imparibus veriti concurrere fatis</l>
                <l xml:id="d001l242" n="242">Fraudis opem dubio poscunt in tempore Peni.</l>
                <l xml:id="d001l243" n="243">Ars ea certa viris et nostro cognita damno.</l>
                <l xml:id="d001l244" n="244">Celtarumque animos, quibus auxiliaribus arma</l>
                <l xml:id="d001l245" n="245">Fratris ad id steterant, pretio corrumpere adorti,</l>
                <l xml:id="d001l246" n="246">Persuasere fugam: nostrorum exempla per evum</l>
                <l xml:id="d001l247" n="247">Ante oculos gestanda ducum, ne robore freti</l>
                <l xml:id="d001l248" n="248">Externo, proprio non plus in milite fidant.</l>
                <l xml:id="d001l249" n="249">Obicit ille deos, ius, fas et inania verba!</l>
                <l xml:id="d001l250" n="250">Raptim abeunt tacitoque vale. Vis quanta metallo est!</l>
                <l xml:id="d001l251" n="251">Di, Pudor, alma Fides, uni succumbitis auro!</l>
                <l xml:id="d001l252" n="252">Presidio nudata acies fraterna retrorsum</l>
                <l xml:id="d001l253" n="253">Avia constituit siccosque recurrere montes:</l>
                <l xml:id="d001l254" n="254">Hec visa est spes una duci. Premit hostis acerbus,</l>
                <l xml:id="d001l255" n="255">Doctus ad extremum cedenti insistere tergo.</l>
                <l xml:id="d001l256" n="256">Me quoque iam magno distantem Punica tractu</l>
                <l xml:id="d001l257" n="257">Agmina cingebant, que clam novus auxerat hostis</l>
                <l xml:id="d001l258" n="258">Improbus insultans. Visum et michi credere Fato.</l>
                <l xml:id="d001l259" n="259">Nequicquam: vetitum caro me iungere fratri;</l>
                <l xml:id="d001l260" n="260">Inferior numero multum tribus undique castris</l>
                <l xml:id="d001l261" n="261">Vallabar, multumque locis premebar iniquis.</l>
                <l xml:id="d001l262" n="262">Ferrum aderat; spes nulla fuge: quod Fata sinebant</l>
                <l xml:id="d001l263" n="263">Tempore in angusto, durissima pectora ferro</l>
                <l xml:id="d001l264" n="264">Pandimus atque Afras Herebo detrudimus umbras.</l>
                <l xml:id="d001l265" n="265">Ira dolorque dabant animos: ars bellica nusquam</l>
                <l xml:id="d001l266" n="266">Consiliique nichil. Ceu dum velamina pastor</l>
                <l xml:id="d001l267" n="267">Fida gerens apibus bellum movet improbus almis,</l>
                <l xml:id="d001l268" n="268">Nocte sub obscura trepidant, mox dulcia meste</l>
                <l xml:id="d001l269" n="269">Excedunt inopi substrata cubilia cera,</l>
                <l xml:id="d001l270" n="270">Inde ruunt ceceque fremunt, sparsoque volatu</l>
                <l xml:id="d001l271" n="271">Importuno instant capiti; stat callidus hostis</l>
                <l xml:id="d001l272" n="272">Inceptique tenax, postque irrita vulnera victor</l>
                <l xml:id="d001l273" n="273">Eruit extirpatque pie cunabula gentis:</l>
                <l xml:id="d001l274" n="274">Sic, que sola salus miseris et summa voluptas,</l>
                <l xml:id="d001l275" n="275">Invisam iaculis gladioque ultore cohortem</l>
                <l xml:id="d001l276" n="276">Tundimus et rabidas in vulnere linquimus iras.</l>
                <l xml:id="d001l277" n="277">Illi ex composito stabant, ceu flantibus Austris</l>
                <l xml:id="d001l278" n="278">Aerius consistit Erix atque astriger Athlas.</l>
                <l xml:id="d001l279" n="279">Quid moror? Incauti armorum sub nube virumque</l>
                <l xml:id="d001l280" n="280">Obruimur: Fortuna suum tenet invida morem</l>
                <l xml:id="d001l281" n="281">Aversata pios. Gelidus michi pectore sanguis</l>
                <l xml:id="d001l282" n="282">Heserat; agnosco insidias mortemque propinquam;</l>
                <l xml:id="d001l283" n="283">Nec michi, sed patrie metuens, pro tempore raptim</l>
                <l xml:id="d001l284" n="284">Ingredior dictis cuneos firmare labantes:</l>
                <l xml:id="d001l285" n="285">'Hac via preclari, miles, patet ardua leti.</l>
                <l xml:id="d001l286" n="286">I duce me, quem sepe alias maiore profecto es</l>
                <l xml:id="d001l287" n="287">Fortuna, nunquam fama meliore secutus!</l>
                <l xml:id="d001l288" n="288">Non acies ferri, facies non obvia Mortis</l>
                <l xml:id="d001l289" n="289">Terreat: exiguo decus ingens sanguine Mavors</l>
                <l xml:id="d001l290" n="290">Obicit et caros illustrat cede nepotes.</l>
                <l xml:id="d001l291" n="291">Nosce genus, patriamque libens amplectere sortem.</l>
                <l xml:id="d001l292" n="292">Ignavum fortemque mori - ne tangere damno -</l>
                <l xml:id="d001l293" n="293">Nature lex una iubet. Breve tempus utrique:</l>
                <l xml:id="d001l294" n="294">Iam, licet et terre pelagique pericula cessent,</l>
                <l xml:id="d001l295" n="295">Ultro aderit suspecta dies. Hoc fortibus unum</l>
                <l xml:id="d001l296" n="296">Contigit, ut leti morerentur; cetera flendo</l>
                <l xml:id="d001l297" n="297">Turba perit lacrimasque metu diffundit inertes.</l>
                <l xml:id="d001l298" n="298">Hora brevis longe testis venit ultima vite.</l>
                <l xml:id="d001l299" n="299">Ergo age, si Latio quicquam de sanguine restat,</l>
                <l xml:id="d001l300" n="300">Morte palam facito; nam dum Fortuna sinebat,</l>
                <l xml:id="d001l301" n="301">Vicimus et nostris exibant funera dextris.</l>
                <l xml:id="d001l302" n="302">At modo corporibus, - cedunt quando omnia retro -</l>
                <l xml:id="d001l303" n="303">Sit satis obstruxisse viam. Per pectora nostra</l>
                <l xml:id="d001l304" n="304">Perque truces oculos vultusque in morte tremendos</l>
                <l xml:id="d001l305" n="305">Transcendant! talem libet his opponere montem,</l>
                <l xml:id="d001l306" n="306">His claustris vallare aditus! Sciat horrida veros</l>
                <l xml:id="d001l307" n="307">Barbaries cecidisse viros, et pallida quamquam,</l>
                <l xml:id="d001l308" n="308">Haud spernenda tamen Romana cadavera calcet!</l>
                <l xml:id="d001l309" n="309">Accelera, bene nata cohors - in limine Mors est</l>
                <l xml:id="d001l310" n="310">Invidiosa bonis - Romanas semper ad aras</l>
                <l xml:id="d001l311" n="311">Cum lacrimis recolenda piis et ture perenni!'</l>
                <l xml:id="d001l312" n="312">Talibus accensi coeunt et grandinis instar</l>
                <l xml:id="d001l313" n="313">Scissa nube ruunt. In tela micantia primus</l>
                <l xml:id="d001l314" n="314">Et circumfusos feror irrediturus in hostes.</l>
                <l xml:id="d001l315" n="315">Consequitur devota neci fortissima pubes.</l>
                <l xml:id="d001l316" n="316">Sternimur et morimur: paucis tot milia contra</l>
                <l xml:id="d001l317" n="317">Quid reliquum? Sed fata pii nunc ultima fratris</l>
                <l xml:id="d001l318" n="318">Expectas; neque enim Hesperia felicior ora</l>
                <l xml:id="d001l319" n="319">Ille quidem extremo Fati de turbine frustra</l>
                <l xml:id="d001l320" n="320">Surgere conatus magne sub mole ruine</l>
                <l xml:id="d001l321" n="321">Oppressusque itidem. Nec mors magis ulla decebat</l>
                <l xml:id="d001l322" n="322">Altera quam fratris. Fuerat concordia vite</l>
                <l xml:id="d001l323" n="323">Mira, vel exiguis nunquam interrupta querelis:</l>
                <l xml:id="d001l324" n="324">Una domus victusque idem, mens una duobus,</l>
                <l xml:id="d001l325" n="325">Et mors una fuit. Locus idem corpora servat</l>
                <l xml:id="d001l326" n="326">Amborum ac cineres. Huc tempus forte sub unum</l>
                <l xml:id="d001l327" n="327">Venimus. Hic nobis nulla est iactura vetusti</l>
                <l xml:id="d001l328" n="328">Carceris: ex alto sparsos contemnimus artus.</l>
                <l xml:id="d001l329" n="329">Odimus et laqueos et vincula nota timemus,</l>
                <l xml:id="d001l330" n="330">Libertatis onus. Quod non sumus, illud amamus."</l>
                <l xml:id="d001l331" n="331">Ille autem illacrimans: "Tua me, tua, care, profundo</l>
                <l xml:id="d001l332" n="332">Corde premit pietas, genitor. Sed mollis inersque</l>
                <l xml:id="d001l333" n="333">Ultio verborum semper fuit ultima rerum.</l>
                <l xml:id="d001l334" n="334">Dic tamen hoc, o sancte parens: an vivere fratrem</l>
                <l xml:id="d001l335" n="335">Teque putem atque alios, quos pridem Roma sepultos</l>
                <l xml:id="d001l336" n="336">Defunctosque vocat?" Lente pater ipse loquentem</l>
                <l xml:id="d001l337" n="337">Risit, et "O quanta, miseri, sub nube latetis!</l>
                <l xml:id="d001l338" n="338">Humanumque genus quanta caligine veri</l>
                <l xml:id="d001l339" n="339">Volvitur! Hec" inquit "sola est certissima vita.</l>
                <l xml:id="d001l340" n="340">Vestra autem mors est, quam vitam dicitis. At tu</l>
                <l xml:id="d001l341" n="341">Aspice germanum. Viden ut contemptor acerbe</l>
                <l xml:id="d001l342" n="342">Mortis eat? Viden indomitum sub pectore robur</l>
                <l xml:id="d001l343" n="343">Et vivum decus et flammantia lumina fronti?</l>
                <l xml:id="d001l344" n="344">Quin etiam a tergo generosum respicis agmen?</l>
                <l xml:id="d001l345" n="345">Hos michi defunctos audebit dicere quisquam?</l>
                <l xml:id="d001l346" n="346">Et tamen egregios humani sorte tributi</l>
                <l xml:id="d001l347" n="347">Efflavere animos ac debita corpora terre</l>
                <l xml:id="d001l348" n="348">Liquerunt. Cernis nitido venientia contra</l>
                <l xml:id="d001l349" n="349">Purpureum radiare diem leta agmina vultu?"</l>
                <l xml:id="d001l350" n="350">"Imo" ait "eximie; nec quicquam dulcius unquam</l>
                <l xml:id="d001l351" n="351">Hos vidisse oculos memini. Sed nomina nosse</l>
                <l xml:id="d001l352" n="352">Est animus; tibi ne, genitor, contraria mens sit;</l>
                <l xml:id="d001l353" n="353">Per superos ipsumque Iovem, Solemque videntem</l>
                <l xml:id="d001l354" n="354">Omnia, per Frigios, si qua est ea cura, Penates,</l>
                <l xml:id="d001l355" n="355">Per si quid patrie venit huc dulcedinis, oro.</l>
                <l xml:id="d001l356" n="356">Aut ego fallor enim, aut quosdam hoc ex agmine novi,</l>
                <l xml:id="d001l357" n="357">Et mores habitusque virum faciesque gradusque,</l>
                <l xml:id="d001l358" n="358">Insolitum licet ora micent, tamen ora recordor:</l>
                <l xml:id="d001l359" n="359">Vidi etenim et patria nuper conviximus urbe."</l>
                <l xml:id="d001l360" n="360">"Vera quidem memoras. Fraus hunc modo rebus ademit</l>
                <l xml:id="d001l361" n="361">Punica terrenis. Periit congressus iniquo</l>
                <l xml:id="d001l362" n="362">Credulus etate heu! nimium Marcellus in illa</l>
                <l xml:id="d001l363" n="363">Iste memor finis lateri latus admovet ultro</l>
                <l xml:id="d001l364" n="364">Nobiscumque libens celo spatiatur in amplo.</l>
                <l xml:id="d001l365" n="365">Crispinus longe sequitur, quem perfidus uno</l>
                <l xml:id="d001l366" n="366">Absumpsisse die tentaverat hostis; at illum</l>
                <l xml:id="d001l367" n="367">Languida dilate tribuerunt vulnera morti;</l>
                <l xml:id="d001l368" n="368">Alter ibi cecidit moriens, ubi furta latebant:</l>
                <l xml:id="d001l369" n="369">Inde levis recte penetrans huc spiritus illic</l>
                <l xml:id="d001l370" n="370">Frigida carnifici dimisit membra cruento.</l>
                <l xml:id="d001l371" n="371">En Fabium! celo maiestas maxima tanti</l>
                <l xml:id="d001l372" n="372">Nominis et rerum iubet hunc habitare sereno.</l>
                <l xml:id="d001l373" n="373">Cerne ducem quantum! Licet hic Cunctator ab omni</l>
                <l xml:id="d001l374" n="374">Dictus erat populo, tamen ingens gloria tardis</l>
                <l xml:id="d001l375" n="375">Debita consiliis viget. Hunc non flamma nec ensis</l>
                <l xml:id="d001l376" n="376">Eripuit Latio, sed dum magis arma premebant</l>
                <l xml:id="d001l377" n="377">Punica, tranquillum tulit huc animosa senectus.</l>
                <l xml:id="d001l378" n="378">Sed magis ardentemque animis pugnasque frementem</l>
                <l xml:id="d001l379" n="379">Cerne per insidias indigno funere Graccum</l>
                <l xml:id="d001l380" n="380">Corpore seclusum valido et pollentibus armis.</l>
                <l xml:id="d001l381" n="381">Preterea Emilio nimium Sors invida Paulo:</l>
                <l xml:id="d001l382" n="382">Aspice magnanimum terebrant quot vulnera pectus!</l>
                <l xml:id="d001l383" n="383">Cannensi Romana die defleta supremum</l>
                <l xml:id="d001l384" n="384">Fata putans renuit cladi superesse; sed ultro</l>
                <l xml:id="d001l385" n="385">Oblatum contempsit equum, multumque rogantem</l>
                <l xml:id="d001l386" n="386">Reppulit et 'Nimium' respondit 'viximus. At tu</l>
                <l xml:id="d001l387" n="387">Macte animi virtute, puer, discede tuumque</l>
                <l xml:id="d001l388" n="388">Victurum abde caput teque ad meliora reserva.</l>
                <l xml:id="d001l389" n="389">Dic Patribus muniant urbem; dic menia firment:</l>
                <l xml:id="d001l390" n="390">Condiscant extrema pati; namque improba sevas</l>
                <l xml:id="d001l391" n="391">Ingeminat Fortuna minas, hostisque cruentus</l>
                <l xml:id="d001l392" n="392">Victor adest. Fabio mea verba novissima perfer:</l>
                <l xml:id="d001l393" n="393">Dic me iussorum memorem vixisse suorum,</l>
                <l xml:id="d001l394" n="394">Dic memorem te teste mori. Sed Fata feroxque</l>
                <l xml:id="d001l395" n="395">Collega ingenti turbarunt cunta tumultu:</l>
                <l xml:id="d001l396" n="396">Nuda loco caruit Virtus; tulit Impetus illam.</l>
                <l xml:id="d001l397" n="397">Effuge dum morior, ne forsan plora loquendo</l>
                <l xml:id="d001l398" n="398">Sim tibi causa necis'. Dicentem talia ferro</l>
                <l xml:id="d001l399" n="399">Circumstant. Volat ille levis: timor allevat artus</l>
                <l xml:id="d001l400" n="400">Et plumas adiungit equo et calcaria plantis</l>
                <l xml:id="d001l401" n="401">Anxia sic genitrix, ubi nidum callidus anguis</l>
                <l xml:id="d001l402" n="402">Obsidet, hinc vise sese subducere morti</l>
                <l xml:id="d001l403" n="403">Optat, et hinc dubitat sua dulcia viscera linquens</l>
                <l xml:id="d001l404" n="404">Infelix! pietas tandem formidine victa</l>
                <l xml:id="d001l405" n="405">Cedit, et incussis serum sibi consulit alis,</l>
                <l xml:id="d001l406" n="406">Vicinaque tremens respectat ab arbore fatum</l>
                <l xml:id="d001l407" n="407">Natorum rabiemque fere, et plangoribus omne</l>
                <l xml:id="d001l408" n="408">Implet anhela nemus strepituque accurrit amico.</l>
                <l xml:id="d001l409" n="409">Sic ibat iuvenis memorandus, sepe retrorsum</l>
                <l xml:id="d001l410" n="410">Lumina mesta ferens: videt ingens surgere campis</l>
                <l xml:id="d001l411" n="411">Naufragium; videt immitem post publica Penum</l>
                <l xml:id="d001l412" n="412">Funera sacra ducis fodientem pectora diris</l>
                <l xml:id="d001l413" n="413">Ictibus; et celum gemitu pulsabat inani.</l>
                <l xml:id="d001l414" n="414">Quid moror? Innumeram licet inter noscere turbam</l>
                <l xml:id="d001l415" n="415">Cesorum hoc bello iuvenum patrieque cadentum.</l>
                <l xml:id="d001l416" n="416">Scilicet immenso studio dum ledere querit,</l>
                <l xml:id="d001l417" n="417">Civibus atque inopem spoliat dum fortibus urbem,</l>
                <l xml:id="d001l418" n="418">Complevit celum nostris ferus Hanibal umbris."</l>
                <l xml:id="d001l419" n="419">Talia dum genitor memorat, suspiria natus</l>
                <l xml:id="d001l420" n="420">Alta trahens: "Licuit, fateor, cognoscere quicquid</l>
                <l xml:id="d001l421" n="421">Optabam magis, et vultus spectare meorum.</l>
                <l xml:id="d001l422" n="422">Cetera ni prohibes, nichil est sermone secundi</l>
                <l xml:id="d001l423" n="423">Patris amabilius". "Quin tu modo cominus" inquit</l>
                <l xml:id="d001l424" n="424">"Alloquere atque aures quamprimum invade paratas."</l>
                <l xml:id="d001l425" n="425">His dictis, tulit ante gradum, frontemque modestam</l>
                <l xml:id="d001l426" n="426">Demisit, patruumque tenens sic incipit ore:</l>
                <l xml:id="d001l427" n="427">"O venerande michi, vero nunquamque parente</l>
                <l xml:id="d001l428" n="428">Care minus, si vestra Deus dedit ora videre</l>
                <l xml:id="d001l429" n="429">Mortales oculos, alti si limina mundi</l>
                <l xml:id="d001l430" n="430">Indignoque michi clarum reseravit Olimpum,</l>
                <l xml:id="d001l431" n="431">Da, precor, exiguam nostris affatibus horam,</l>
                <l xml:id="d001l432" n="432">Nam breve tempus adest moneorque in castra reverti.</l>
                <l xml:id="d001l433" n="433">Occeani subnixa vadis ubi maxima Calpe</l>
                <l xml:id="d001l434" n="434">Impendet pelago celumque cacumine pulsat,</l>
                <l xml:id="d001l435" n="435">Illic me Romana manent modo signa, ducemque</l>
                <l xml:id="d001l436" n="436">Expectant. Rapidum hoc tandem instat limite bellum."</l>
                <l xml:id="d001l437" n="437">Suscipit amplexu iuvenem placidissimus heros,</l>
                <l xml:id="d001l438" n="438">Atque ita: "Si iussu superum mortalia celo</l>
                <l xml:id="d001l439" n="439">Membra vehis - nec enim tam magni muneris auctor</l>
                <l xml:id="d001l440" n="440">Alter erit: summum hoc equidem tibi contigit uni</l>
                <l xml:id="d001l441" n="441">Eximiumque decus -, quam de te concipiam spem</l>
                <l xml:id="d001l442" n="442">Dictu difficile est. Cui tantam numina vivo</l>
                <l xml:id="d001l443" n="443">Concessere viam? Nam ni divinus inesset</l>
                <l xml:id="d001l444" n="444">Spiritus, haudquaquam hoc homini Fortuna dedisset,</l>
                <l xml:id="d001l445" n="445">Que faciles dispensat opes: archana videre</l>
                <l xml:id="d001l446" n="446">Celica, venturos longe prenoscere casus,</l>
                <l xml:id="d001l447" n="447">Et fatum prescire suum, spectare beatas</l>
                <l xml:id="d001l448" n="448">Has animas subterque pedes radiantia solis</l>
                <l xml:id="d001l449" n="449">Lumina et adversos tam vastis tractibus axes;</l>
                <l xml:id="d001l450" n="450">Hec nunquam Fortuna dabit, quia cunta potenti</l>
                <l xml:id="d001l451" n="451">Sunt servata Deo. Qui si te lumine tanto</l>
                <l xml:id="d001l452" n="452">Illustrat, quonam te alii dignentur honore?</l>
                <l xml:id="d001l453" n="453">Non ergo immerito: fractos passimque iacentes</l>
                <l xml:id="d001l454" n="454">Hesperie campis totiens despeximus hostes,</l>
                <l xml:id="d001l455" n="455">Vidimus et nostre vindictam mortis. Ab illa</l>
                <l xml:id="d001l456" n="456">Egregie pietatis habens per secula famam,</l>
                <l xml:id="d001l457" n="457">Quidlibet hic aude mecum; nam protinus aurem</l>
                <l xml:id="d001l458" n="458">Invenis atque animum vacuum. Quin ocius ergo</l>
                <l xml:id="d001l459" n="459">Ingredimur fandoque brevem consumimus horam?"</l>
                <l xml:id="d001l460" n="460">"Dic" ait is: "si vita manet post busta, quod almus</l>
                <l xml:id="d001l461" n="461">Testatur genitor, sique hec est vera perennis,</l>
                <l xml:id="d001l462" n="462">Nostra autem morti similis, quid demoror ultra</l>
                <l xml:id="d001l463" n="463">In terris? quin huc potius, quacumque licebit,</l>
                <l xml:id="d001l464" n="464">Evolat assurgens animus tellure relicta?"</l>
                <l xml:id="d001l465" n="465">"Non bene" ait "sentis": "Deus hoc Naturaque sanxit</l>
                <l xml:id="d001l466" n="466">Legibus eternis, hominem in statione manere</l>
                <l xml:id="d001l467" n="467">Corporis, edicto donec revocetur aperto.</l>
                <l xml:id="d001l468" n="468">Non igitur properare decet, sed ferre modeste</l>
                <l xml:id="d001l469" n="469">Quantulacumque brevis superant incommoda vite,</l>
                <l xml:id="d001l470" n="470">Ne iussum sprevisse Dei videare, quod ista</l>
                <l xml:id="d001l471" n="471">Sunt geniti sub lege homines, ut regna tenerent</l>
                <l xml:id="d001l472" n="472">Infima, namque illis custodia credita terre</l>
                <l xml:id="d001l473" n="473">Et rerum quas terra vehit pelagusque profundum.</l>
                <l xml:id="d001l474" n="474">Ergo tibi cuntisque bonis servandus in ista est</l>
                <l xml:id="d001l475" n="475">Carne animus propriamque vetandus linquere sedem,</l>
                <l xml:id="d001l476" n="476">Nobilibus curis studioque et amore videndi</l>
                <l xml:id="d001l477" n="477">Promineat ni forte foras corpusque relinquat</l>
                <l xml:id="d001l478" n="478">Ac longe fugiat sensus seque ingerat astris.</l>
                <l xml:id="d001l479" n="479">Hic decet egregios animos, hic exitus est quem</l>
                <l xml:id="d001l480" n="480">Divini fecere viri meliora sequentes.</l>
                <l xml:id="d001l481" n="481">Sed dum membra vigent - brevis est mora -, suscipe nostri</l>
                <l xml:id="d001l482" n="482">Consilii quid summa velit. Tu sacra fidemque</l>
                <l xml:id="d001l483" n="483">Iustitiamque cole. Pietas sit pectoris hospes</l>
                <l xml:id="d001l484" n="484">Sancta tui morumque comes, que debita virtus</l>
                <l xml:id="d001l485" n="485">Magna patri, patrie maior, sed maxima summo</l>
                <l xml:id="d001l486" n="486">Ac perfecta Deo; quibus exornata profecto</l>
                <l xml:id="d001l487" n="487">Vita via in celum est, que vos huc tramite recto</l>
                <l xml:id="d001l488" n="488">Tunc revehat cum summa dies exemerit istud</l>
                <l xml:id="d001l489" n="489">Carnis onus pureque animam transmiserit aure.</l>
                <l xml:id="d001l490" n="490">Hoc etiam monuisse velim, nil gratius illi,</l>
                <l xml:id="d001l491" n="491">Qui celum terrasque regit, dominoque patrique,</l>
                <l xml:id="d001l492" n="492">Actibus ex nostris, quam iustis legibus urbes</l>
                <l xml:id="d001l493" n="493">Conciliumque hominum sociatum legibus equis.</l>
                <l xml:id="d001l494" n="494">Quisquis enim ingenio patriam seu viribus alte</l>
                <l xml:id="d001l495" n="495">Sustulerit sumptisque oppressam adiuverit armis,</l>
                <l xml:id="d001l496" n="496">Hic certum sine fine diem in regione serena</l>
                <l xml:id="d001l497" n="497">Expectet vereque petat sibi premia vite,</l>
                <l xml:id="d001l498" n="498">Iustitia statuente Dei, que nec quid inultum,</l>
                <l xml:id="d001l499" n="499">Nec pretio caruisse sinit." Sic fatus amoris</l>
                <l xml:id="d001l500" n="500">Admovitque faces avido stimulosque nepoti.</l>
                <l xml:id="d001l501" n="501">Ecce autem interea venientum turba, nec ulli</l>
                <l xml:id="d001l502" n="502">Nota fuit facies; habitus tamen omnibus unus</l>
                <l xml:id="d001l503" n="503">Sidereoque levis fulgebat lumine amictus.</l>
                <l xml:id="d001l504" n="504">Augusta pauci procul omnes fronte preibant</l>
                <l xml:id="d001l505" n="505">Iam senioque graves et maiestate verendi.</l>
                <l xml:id="d001l506" n="506">"Hec acies regum est, quos tempora prima tulerunt</l>
                <l xml:id="d001l507" n="507">Urbis" ait "nostre; frons arguit inclita reges.</l>
                <l xml:id="d001l508" n="508">Romulus ecce prior, famosi nominis auctor,</l>
                <l xml:id="d001l509" n="509">Publicus ille parens. Cernis, dulcissime, quantus</l>
                <l xml:id="d001l510" n="510">Ardor inest animo. Talem ventura petebant</l>
                <l xml:id="d001l511" n="511">Regna virum. Venit incessu moderatior alter,</l>
                <l xml:id="d001l512" n="512">Religione nova populum qui temperet acrem.</l>
                <l xml:id="d001l513" n="513">Hic virtute prius patrie Curibusque Sabinis</l>
                <l xml:id="d001l514" n="514">Insignis, nostramque ideo transvectus in arcem est.</l>
                <l xml:id="d001l515" n="515">Aspice solicitum monitu ceu coniugis almas</l>
                <l xml:id="d001l516" n="516">Instituat leges et euntem dividat annum.</l>
                <l xml:id="d001l517" n="517">Extulit hunc natura senem, primoque sub evo</l>
                <l xml:id="d001l518" n="518">Hanc habuit frontem, sic tempora cana genasque.</l>
                <l xml:id="d001l519" n="519">Tertius ille sequens, qua tu nunc uteris, omnem</l>
                <l xml:id="d001l520" n="520">Militie expressit regum fortissimus artem,</l>
                <l xml:id="d001l521" n="521">Fulmineus visu, victus quoque fulmine solo.</l>
                <l xml:id="d001l522" n="522">Quartus arat muros et Tybridis Ostia fundat,</l>
                <l xml:id="d001l523" n="523">Presagus quas totus opes huc convehat orbis,</l>
                <l xml:id="d001l524" n="524">Biffida primevo connectens menia ponte.</l>
                <l xml:id="d001l525" n="525">Frons quinti michi nota parum, sed suspicor illum</l>
                <l xml:id="d001l526" n="526">Quem nobis longe regem dedit alta Chorinthus.</l>
                <l xml:id="d001l527" n="527">Ille est haud dubie: video tunicasque togasque</l>
                <l xml:id="d001l528" n="528">Et fasces trabeasque graves sellasque curules</l>
                <l xml:id="d001l529" n="529">Atque leves faleras et cunta insignia nostri</l>
                <l xml:id="d001l530" n="530">Imperii, currusque et equos pompasque triumphi.</l>
                <l xml:id="d001l531" n="531">Illum autem numero quem cernis in ordine sextum</l>
                <l xml:id="d001l532" n="532">Servilis solio regem transmisit origo,</l>
                <l xml:id="d001l533" n="533">Et nomen servile manet, sed regia mens est.</l>
                <l xml:id="d001l534" n="534">Dedecus hic generis virtute piavit et actis;</l>
                <l xml:id="d001l535" n="535">Condidit hic censum prior, ut se noscere posset</l>
                <l xml:id="d001l536" n="536">Roma potens, altumque nichil sibi nota timeret."</l>
                <l xml:id="d001l537" n="537">Finierat. Tunc ille iterat: "Si lecta recordor,</l>
                <l xml:id="d001l538" n="538">Romuleo cinxisse comas diademate septem</l>
                <l xml:id="d001l539" n="539">Audieram, totidem cognomina certa tenebam.</l>
                <l xml:id="d001l540" n="540">Alter ubi est igitur?" "Fili carissime," dixit</l>
                <l xml:id="d001l541" n="541">"Huc et luxus iners et dura superbia nunquam</l>
                <l xml:id="d001l542" n="542">Ascendunt. Illum sua pessima crimina Averno</l>
                <l xml:id="d001l543" n="543">Merserunt, atrox animus nomenque superbum.</l>
                <l xml:id="d001l544" n="544">Hunc exposcis enim qui sceptra novissima rexit</l>
                <l xml:id="d001l545" n="545">Rex ferus et feritate bonus; nam tristia passe</l>
                <l xml:id="d001l546" n="546">Hic Libertatis primum Urbi ingessit amorem.</l>
                <l xml:id="d001l547" n="547">Quin tu animas letas melioraque regna tenentes</l>
                <l xml:id="d001l548" n="548">Cerne catervatim, vere virtutis amicos."</l>
                <l xml:id="d001l549" n="549">Tres simul ante alacres alternaque brachia nexi</l>
                <l xml:id="d001l550" n="550">Ibant. Hos leto celebrabant agmina plausu</l>
                <l xml:id="d001l551" n="551">Umbrarum atque omni devotum ex ordine vulgus.</l>
                <l xml:id="d001l552" n="552">Substitit admirans: "Que tanta est gratia," dixit</l>
                <l xml:id="d001l553" n="553">"Ista trium? Quis tantus amor connectit euntes?"</l>
                <l xml:id="d001l554" n="554">"Hos idemque parens eademque" ait "extulit alvus:</l>
                <l xml:id="d001l555" n="555">Hinc amor. His ipsis libertas credita quondam:</l>
                <l xml:id="d001l556" n="556">Hinc favor. Heu iugulos et vulnera cruda duorum!</l>
                <l xml:id="d001l557" n="557">Aspice: utrique recens nitet ut generosa cicatrix</l>
                <l xml:id="d001l558" n="558">Pectore in adverso! Populorum fata potentum</l>
                <l xml:id="d001l559" n="559">Tergeminis mandata viris, ut sanguine pauco</l>
                <l xml:id="d001l560" n="560">Scilicet innumere cessarent funera gentis.</l>
                <l xml:id="d001l561" n="561">Divisis exercitibus conspecta suorum</l>
                <l xml:id="d001l562" n="562">Adversisque oculis sex ultima bella gerebant;</l>
                <l xml:id="d001l563" n="563">Libertas tunc nostra tremens similisque cadenti</l>
                <l xml:id="d001l564" n="564">Unius ad fatum dubio sub Marte pependit:</l>
                <l xml:id="d001l565" n="565">Unius est asserta manu. Germanus uterque</l>
                <l xml:id="d001l566" n="566">Occiderat, populoque nimis Fortuna favere</l>
                <l xml:id="d001l567" n="567">Ceperat Albano; nisi tertius ille superstes</l>
                <l xml:id="d001l568" n="568">Integer et fratrum mortes et publica fata</l>
                <l xml:id="d001l569" n="569">Restituisset agens victricia corpora campo,</l>
                <l xml:id="d001l570" n="570">Donec seiunctos spatio largoque cruore</l>
                <l xml:id="d001l571" n="571">Defectos plagisque graves et cursibus haustos</l>
                <l xml:id="d001l572" n="572">Impiger alterno iugulasset vulnere fratres.</l>
                <l xml:id="d001l573" n="573">Id recolens nunc exultat: gaudentque vicissim</l>
                <l xml:id="d001l574" n="574">Germani ad superos nec inulto funere missi.</l>
                <l xml:id="d001l575" n="575">At quibus imperium virtus ea contulit, ultro</l>
                <l xml:id="d001l576" n="576">Circumstant memores. Sed quid per singula versor?</l>
                <l xml:id="d001l577" n="577">Milia nonne vides spatiosum implentia celum?</l>
                <l xml:id="d001l578" n="578">Publicolam ante alios, tanto cognomine dignum,</l>
                <l xml:id="d001l579" n="579">Preclarum pietate ducem patrieque parentem."</l>
                <l xml:id="d001l580" n="580">Lumina visendi cupidus flectebat, et ingens</l>
                <l xml:id="d001l581" n="581">Agmen erat iuxta, stabilem qua vergit ad Arthon</l>
                <l xml:id="d001l582" n="582">Lacteus innumeris redimitus circulus astris.</l>
                <l xml:id="d001l583" n="583">Obstupuit, queritque viros et nomina et actus.</l>
                <l xml:id="d001l584" n="584">"Care nepos, si cunta velim memoranda referre,</l>
                <l xml:id="d001l585" n="585">Altera nox optanda tibi est" ait: "aspice ut omnis</l>
                <l xml:id="d001l586" n="586">Stella cadit pelago, celumque reflectitur, et iam</l>
                <l xml:id="d001l587" n="587">Candidus Aurore meditantis surgere vultus</l>
                <l xml:id="d001l588" n="588">Vibrat et Eoa iam somnum diluit unda.</l>
                <l xml:id="d001l589" n="589">Iam pater admonuit fugientia sidera nutu</l>
                <l xml:id="d001l590" n="590">Ostendens, vetuitque moras. Hoc nosse satis sit,</l>
                <l xml:id="d001l591" n="591">Romanas has esse animas, quibus una tuende</l>
                <l xml:id="d001l592" n="592">Cura fuit patrie. Proprio pars magna cruore</l>
                <l xml:id="d001l593" n="593">Diffuso has petiit sedes, meritoque caduce</l>
                <l xml:id="d001l594" n="594">Pretulit eternam per acerba piacula vitam."</l>
            </div1>
            <div1 xml:id="d002" type="section" decls="#md" met="H">
                <head>
                    <title>2</title>
                    <abbr>2</abbr>
                    <bibl source="digital">Tiziana Brolli</bibl>
                </head>
                <l xml:id="d002l1" n="1">Talibus intentum pater arripit atque benigne:</l>
                <l xml:id="d002l2" n="2">"Tempus" ait "celo descendere. Gratia paucis</l>
                <l xml:id="d002l3" n="3">Huc venisse fuit: patienter abire decorum est."</l>
                <l xml:id="d002l4" n="4">"Ne propera, precor, alme parens. Quin digeris" inquit</l>
                <l xml:id="d002l5" n="5">"Pauca michi dubio? certumque remitte futuri."</l>
                <l xml:id="d002l6" n="6">"O nate, exigui solatia temporis" infit</l>
                <l xml:id="d002l7" n="7">"Exigis. Ambigue subito tibi somnia noctis</l>
                <l xml:id="d002l8" n="8">Omniaque implicite vanescent visa quietis:</l>
                <l xml:id="d002l9" n="9">Si qua animo memori vestigia forte manebunt,</l>
                <l xml:id="d002l10" n="10">Somnia vana tamen, mentemque errasse putabis.</l>
                <l xml:id="d002l11" n="11">Sed nequeo sprevisse preces. Dic, nate, quod angit</l>
                <l xml:id="d002l12" n="12">Te magis; et brevibus celeri te subtrahe Phebo."</l>
                <l xml:id="d002l13" n="13">"O genitor, si nota tibi divina voluntas,</l>
                <l xml:id="d002l14" n="14">Sique tibi ante oculos venturum est cernere tempus,</l>
                <l xml:id="d002l15" n="15">Scire velim quid Fata parent. Nam bella videmus</l>
                <l xml:id="d002l16" n="16">Aspera terribili Latium quassantia motu.</l>
                <l xml:id="d002l17" n="17">Hanibal in foribus stat perfidus. Omnia retro</l>
                <l xml:id="d002l18" n="18">Versa cadunt. Nostro pinguescunt arva cruore.</l>
                <l xml:id="d002l19" n="19">Tot clari cecidere duces. Vos lumina tanti</l>
                <l xml:id="d002l20" n="20">Imperii tam magna duo cecidistis eodem</l>
                <l xml:id="d002l21" n="21">Tempore. Tunc Italis raptus regionibus est sol,</l>
                <l xml:id="d002l22" n="22">Magnaque sub gemina nutavit Roma ruina.</l>
                <l xml:id="d002l23" n="23">Quid superest? dominum quis nunc manet exitus Urbem?</l>
                <l xml:id="d002l24" n="24">Corruet, an stabit? Quod si frustra arma movemus,</l>
                <l xml:id="d002l25" n="25">Exime tot curas animo tantosque labores:</l>
                <l xml:id="d002l26" n="26">Somnum redde oculis et membris redde quietem.</l>
                <l xml:id="d002l27" n="27">Nam michi si, cogente Deo, patrieque cadendum est,</l>
                <l xml:id="d002l28" n="28">Quid iuvat obniti contra Fatoque prementi</l>
                <l xml:id="d002l29" n="29">Humanas afferre manus? Moriamur inermes!</l>
                <l xml:id="d002l30" n="30">Vivat et in toto regnet ferus Hanibal orbe!"</l>
                <l xml:id="d002l31" n="31">Non tulit indignantem animo pater optimus: "Imo,</l>
                <l xml:id="d002l32" n="32">Imo" ait "armato latronem pellere luscum</l>
                <l xml:id="d002l33" n="33">Finibus Ausonie dabitur. Discedet iniquo</l>
                <l xml:id="d002l34" n="34">Inde animo, metuetque alienam linquere terram</l>
                <l xml:id="d002l35" n="35">Sanguinis ac prede sitiens, at mesta suorum</l>
                <l xml:id="d002l36" n="36">Plebs metuens belloque nimis turbata propinquo</l>
                <l xml:id="d002l37" n="37">Hunc repetet retrahetque domum. Postquam Africa tanget</l>
                <l xml:id="d002l38" n="38">Litora, funesto veritus confligere campo</l>
                <l xml:id="d002l39" n="39">Congressus volet ante tuos. Tu furta caveto</l>
                <l xml:id="d002l40" n="40">Insidiasque viri. Doceant te dira duorum</l>
                <l xml:id="d002l41" n="41">Funera barbarico confecta ferociter astu.</l>
                <l xml:id="d002l42" n="42">I tamen atque hostis crudelem conspice vultum</l>
                <l xml:id="d002l43" n="43">Et dictis intende aurem cautusque vigilque</l>
                <l xml:id="d002l44" n="44">Insidiosa senis versuti percipe verba.</l>
                <l xml:id="d002l45" n="45">Si renuis retrahisque pedem, michi crede, per Orbem</l>
                <l xml:id="d002l46" n="46">Aut timidus videare alius aut forte superbus.</l>
                <l xml:id="d002l47" n="47">Ille quidem varia tentabit flectere mentem</l>
                <l xml:id="d002l48" n="48">Arte dolisque novis, dulcem per singula pacem,</l>
                <l xml:id="d002l49" n="49">Pacem iterans, pacisque tegens sub nomine fraudem,</l>
                <l xml:id="d002l50" n="50">Unicus eversor pacis. Firmissime, persta</l>
                <l xml:id="d002l51" n="51">Propositumque tene. Nil de patrieque tuaque</l>
                <l xml:id="d002l52" n="52">Maiestate cadat! Fremet ille et tristia coram</l>
                <l xml:id="d002l53" n="53">Fata videns, humiles voces summissaque verba</l>
                <l xml:id="d002l54" n="54">Ore dabit ficto: iuvenem semperque secundis</l>
                <l xml:id="d002l55" n="55">Assuetum casus varios librare monebit</l>
                <l xml:id="d002l56" n="56">Fortune, ac multa ancipiti sermone tremenda</l>
                <l xml:id="d002l57" n="57">Proferet eventusque ducum. Cum nulla videbit</l>
                <l xml:id="d002l58" n="58">Verba altum movisse animum, tum tristis et ira</l>
                <l xml:id="d002l59" n="59">Fervidus, arma fremens bellumque, in castra redibit.</l>
                <l xml:id="d002l60" n="60">Pugna erit ambiguo quam spectent Fata favore,</l>
                <l xml:id="d002l61" n="61">Cuius ad eventum toto timeatur in Orbe.</l>
                <l xml:id="d002l62" n="62">Sanctior his preerit castris, dux impius illis:</l>
                <l xml:id="d002l63" n="63">Hinc Virtus obiecta malis Cultusque modesti</l>
                <l xml:id="d002l64" n="64">Et Pudor et benesuada Fides Pietasque comesque</l>
                <l xml:id="d002l65" n="65">Iustitia et relique vibrabunt arma Sorores;</l>
                <l xml:id="d002l66" n="66">Inde Furor, Dolus et Rabies et nescia veri</l>
                <l xml:id="d002l67" n="67">Pectora Contemptusque Dei fervensque Libido</l>
                <l xml:id="d002l68" n="68">Cecaque perpetuis crescens sub litibus Ira</l>
                <l xml:id="d002l69" n="69">Et scelerum species horrende ac nomina multa.</l>
                <l xml:id="d002l70" n="70">Victor eris bello tandem, victoria nec te</l>
                <l xml:id="d002l71" n="71">Efferet; ast illum fortuna adversa repente</l>
                <l xml:id="d002l72" n="72">Prosternet. Victus fugiet peregrinaque tanget</l>
                <l xml:id="d002l73" n="73">Litora, qua Grais Asiam regionibus estus</l>
                <l xml:id="d002l74" n="74">Hellespontiaci dirimit maris. Omnia tandem</l>
                <l xml:id="d002l75" n="75">Tentabit, regumque pedes indignaque supplex</l>
                <l xml:id="d002l76" n="76">Continget genua atque aliena precabitur arma,</l>
                <l xml:id="d002l77" n="77">Italicas ardens iterum ruiturus in oras,</l>
                <l xml:id="d002l78" n="78">Si Fortuna sinat. Nobis sed amicior illa,</l>
                <l xml:id="d002l79" n="79">Iam longis satiata malis, funesta retrorsum</l>
                <l xml:id="d002l80" n="80">Consilia evertet. Quid multa? Vagabitur exul</l>
                <l xml:id="d002l81" n="81">Pessimus et terras virus disperget in omnes,</l>
                <l xml:id="d002l82" n="82">Romanos in morte petens. Ceu saxea sevum</l>
                <l xml:id="d002l83" n="83">Cum forte in triviis tempestas obruit anguem,</l>
                <l xml:id="d002l84" n="84">Ille furit, moriensque minas vomit atque venenum</l>
                <l xml:id="d002l85" n="85">Mille ligans caudam squamosaque corpora nodis,</l>
                <l xml:id="d002l86" n="86">Horrificus solo aspectu, postrema cruentus</l>
                <l xml:id="d002l87" n="87">Sibila languentesque oculos attollit et ipsum</l>
                <l xml:id="d002l88" n="88">Sevit in auctorem frustra: sic turbidus iste</l>
                <l xml:id="d002l89" n="89">Mille vias moribundus aget. Quo tempore forte</l>
                <l xml:id="d002l90" n="90">Publica dum perages mandata, videbis inermem</l>
                <l xml:id="d002l91" n="91">Securus, faciemque trucem que terruit orbem.</l>
                <l xml:id="d002l92" n="92">Colloquio festiva dies videatur amico,</l>
                <l xml:id="d002l93" n="93">Tantorum felix Ephesus sermone virorum.</l>
                <l xml:id="d002l94" n="94">Fama quidem mendax falsa cum laude nefandos</l>
                <l xml:id="d002l95" n="95">Equat iniqua bonis. Facinus dum grande, tremendum,</l>
                <l xml:id="d002l96" n="96">Horrendum dictu invenit, canit orba per Orbem,</l>
                <l xml:id="d002l97" n="97">Nec dirimit causas. Patriam iuvat ille cadentem,</l>
                <l xml:id="d002l98" n="98">Laudatur; multaque alius cum strage cruentas</l>
                <l xml:id="d002l99" n="99">Captat opes regnumque sibi iaciturus in auro,</l>
                <l xml:id="d002l100" n="100">Hic quoque laudatur. Laudabitur Hanibal atque</l>
                <l xml:id="d002l101" n="101">Scipio: posteritas mirabitur omnis utrumque.</l>
                <l xml:id="d002l102" n="102">Heu par dissimile et diverso sidere terris</l>
                <l xml:id="d002l103" n="103">Illatum! At vulgus discernere quanta sit inter</l>
                <l xml:id="d002l104" n="104">Magnificum ac tetrum facinus distantia, nescit.</l>
                <l xml:id="d002l105" n="105">Quam subito miris animum volet ille loquendo</l>
                <l xml:id="d002l106" n="106">Flectere blanditiis! seu sunt hec Punica semper</l>
                <l xml:id="d002l107" n="107">Pectora, seu laudem virtus vel ab hoste meretur,</l>
                <l xml:id="d002l108" n="108">Precipue tam rara quidem. Verum illa iocosum</l>
                <l xml:id="d002l109" n="109">Qualiacumque tibi risum fortasse movebunt;</l>
                <l xml:id="d002l110" n="110">Nil aliud. Sic ille graves in morte reflexus</l>
                <l xml:id="d002l111" n="111">Quum dederit falsaque animum spe paverit amens,</l>
                <l xml:id="d002l112" n="112">Tandem Bithinica ruet imperterritus aula,</l>
                <l xml:id="d002l113" n="113">Dux atrox, Urbique metum depellet et Orbi.</l>
                <l xml:id="d002l114" n="114">Hostis fata vides, tanto quem tempore tellus</l>
                <l xml:id="d002l115" n="115">Sustinet Ausonie. Quod si Romana requiris,</l>
                <l xml:id="d002l116" n="116">Pauca, sed e medio Fatorum intentus acervo</l>
                <l xml:id="d002l117" n="117">Accipe. Proclivem faciet victoria presens</l>
                <l xml:id="d002l118" n="118">Ad reliquas facilemque viam, nullumque pudebit,</l>
                <l xml:id="d002l119" n="119">Quem teneat Carthago potens, apprendere portum.</l>
                <l xml:id="d002l120" n="120">Illa iugum populos et ferre tributa docebit.</l>
                <l xml:id="d002l121" n="121">Ilicet Etholus consurget vanus ad arma,</l>
                <l xml:id="d002l122" n="122">Proruet Anthiocus; fratris iunioris et illum</l>
                <l xml:id="d002l123" n="123">Vincitis auspiciis, teque orbis noscet Eous,</l>
                <l xml:id="d002l124" n="124">Ut Zephirus pridem ac pluvialis noverat Auster.</l>
                <l xml:id="d002l125" n="125">Inde alia ex aliis nascentur bella, sed omnes</l>
                <l xml:id="d002l126" n="126">Vincet Roma minas et totum proteret Orbem.</l>
                <l xml:id="d002l127" n="127">Victa iugum regna excipient: sub legibus ibunt</l>
                <l xml:id="d002l128" n="128">Mox Galathe Macedumque furor; nil regia possunt</l>
                <l xml:id="d002l129" n="129">Nomina, nil patrum egregii prodesse labores.</l>
                <l xml:id="d002l130" n="130">Magnus Alexander totiens revocatus ab urna</l>
                <l xml:id="d002l131" n="131">Si redeat, mea sit quenam sententia nosti:</l>
                <l xml:id="d002l132" n="132">Grecia cunta brevi procumbet tempore victa</l>
                <l xml:id="d002l133" n="133">Et male cesorum penas dependet avorum.</l>
                <l xml:id="d002l134" n="134">Hic placet et Glabrio et spectata modestia Memmi</l>
                <l xml:id="d002l135" n="135">Flaminiique animus, claris qui crescere factis</l>
                <l xml:id="d002l136" n="136">Incipit et tecum tentat certamina fame.</l>
                <l xml:id="d002l137" n="137">Res instant varie, series quoque longa laborum:</l>
                <l xml:id="d002l138" n="138">Florida namque viris venit armipotentibus etas.</l>
                <l xml:id="d002l139" n="139">Hec michi iam Scauros, Drusos crebrisque Metellos</l>
                <l xml:id="d002l140" n="140">Insignes titulis et nomina clara Nerones</l>
                <l xml:id="d002l141" n="141">Protulit. Hoc olim veniet de stipite ramus</l>
                <l xml:id="d002l142" n="142">Pestifer ac populis umbra nociturus iniqua.</l>
                <l xml:id="d002l143" n="143">Iam sensim assurgunt rigida virtute Catones.</l>
                <l xml:id="d002l144" n="144">O utinam domus illa minus foret invida nostre!</l>
                <l xml:id="d002l145" n="145">Surgunt Emilii, quorum de gente nepotem</l>
                <l xml:id="d002l146" n="146">Elige, qui nomen gestis mereatur avitum,</l>
                <l xml:id="d002l147" n="147">Relliquiasque tuas ferro consumat et igni,</l>
                <l xml:id="d002l148" n="148">Durior id meritis odioque accensus honesto.</l>
                <l xml:id="d002l149" n="149">Longius incedam; iamque hinc Sillamque ferocem</l>
                <l xml:id="d002l150" n="150">Pompeiosque graves animosaque pectora Bruti</l>
                <l xml:id="d002l151" n="151">Ante oculos habeo, stupeoque ubi condere ferrum</l>
                <l xml:id="d002l152" n="152">Audeat. Hinc rerum summa ad fastigia ventum est</l>
                <l xml:id="d002l153" n="153">Cesareumque genus toti dominarier Orbi</l>
                <l xml:id="d002l154" n="154">Prevideo. Quid cunta sequor? Non ditior unquam</l>
                <l xml:id="d002l155" n="155">Urbs animis erit egregiis ducibusque supremis.</l>
                <l xml:id="d002l156" n="156">Crederet hoc aliquis? Campano raptus aratro</l>
                <l xml:id="d002l157" n="157">Unus erit bello eximius, qui nostra sub Austrum</l>
                <l xml:id="d002l158" n="158">Signa ferat Libiamque iterum premat, inclita regum</l>
                <l xml:id="d002l159" n="159">Colla triumphali victor fracturus ab arcu,</l>
                <l xml:id="d002l160" n="160">Bisque sub extrema Latium formidine solvat</l>
                <l xml:id="d002l161" n="161">Obsidione gravi, calidaque reversus ab ora</l>
                <l xml:id="d002l162" n="162">Atque Alpes subito iussus transire nivosas</l>
                <l xml:id="d002l163" n="163">Preter Aquas Sextas - dicunt sic nomine vallem -</l>
                <l xml:id="d002l164" n="164">Theutonicum insigni compescat strage furorem;</l>
                <l xml:id="d002l165" n="165">Post simili ardentes prosternat vulnere Cimbros.</l>
                <l xml:id="d002l166" n="166">Orbis in extremi latebras, ubi castra locasti,</l>
                <l xml:id="d002l167" n="167">Nunc, iuvenis memorande novis per secula factis,</l>
                <l xml:id="d002l168" n="168">Magnus item iuvenis veniet; nec dignior alter</l>
                <l xml:id="d002l169" n="169">Nomen habet magni. Hic Tagum Bethimque et Hiberum</l>
                <l xml:id="d002l170" n="170">Coget ferre iugum dominumque agnoscere Tybrim.</l>
                <l xml:id="d002l171" n="171">Hic idem nimia civem feritate rebellem</l>
                <l xml:id="d002l172" n="172">Contundet. Tibi nulla animum contingat honestum</l>
                <l xml:id="d002l173" n="173">Invidia; atque alios patiaris ad alta volare.</l>
                <l xml:id="d002l174" n="174">Nullus erit nullusque fuit cui gloria tota</l>
                <l xml:id="d002l175" n="175">Cesserit: illa novis semper parat integra partem.</l>
                <l xml:id="d002l176" n="176">Vita brevis, rerumque venit longissimus ordo.</l>
                <l xml:id="d002l177" n="177">Quid fiet, nisi queque suos produxerit etas</l>
                <l xml:id="d002l178" n="178">Venturis qui sponte velint occurrere fatis?</l>
                <l xml:id="d002l179" n="179">Sufficeret cunti spatio si temporis unus,</l>
                <l xml:id="d002l180" n="180">Publica res poterat duce te contenta fuisse.</l>
                <l xml:id="d002l181" n="181">Tu siquidem letus mecum, dum bella gerentur,</l>
                <l xml:id="d002l182" n="182">Hic eris, et iuvenem egregium laudabis ab alto.</l>
                <l xml:id="d002l183" n="183">Pauca ex innumeris memoro: maiora supersunt</l>
                <l xml:id="d002l184" n="184">Gesta viri, plectroque aliis maiore canenda.</l>
                <l xml:id="d002l185" n="185">Namque hic precipiti - sit fas dixisse - volatu</l>
                <l xml:id="d002l186" n="186">Victor ab occasu discedens victor ad ortus</l>
                <l xml:id="d002l187" n="187">Perveniet nomenque Italum super astra levabit.</l>
                <l xml:id="d002l188" n="188">Omnia succumbent: multis Fortuna triumphis</l>
                <l xml:id="d002l189" n="189">Larga volet ditare ducem; moderatior autem</l>
                <l xml:id="d002l190" n="190">Implendusque animus paucis, quod laurea triplex</l>
                <l xml:id="d002l191" n="191">Stringat honesta comas, quod ter sua Roma verendo</l>
                <l xml:id="d002l192" n="192">Exstantem curru videat, contentus abibit.</l>
                <l xml:id="d002l193" n="193">Hic et piratas pelago depellet ab omni:</l>
                <l xml:id="d002l194" n="194">Vincetur Iudea tenax, Armenia duplex,</l>
                <l xml:id="d002l195" n="195">Cappadoces Arabesque et lato corpore Ganges,</l>
                <l xml:id="d002l196" n="196">Persis et Arsacides: Rubroque a litore tandem</l>
                <l xml:id="d002l197" n="197">Omnia vincentes rigidam veniemus ad Arthon.</l>
                <l xml:id="d002l198" n="198">Et glaciale solum, Tanaim et Meotida duram</l>
                <l xml:id="d002l199" n="199">Ripheosque procul tangemus in ethere montes.</l>
                <l xml:id="d002l200" n="200">Attriti longo fugient certamine reges</l>
                <l xml:id="d002l201" n="201">Et vitam simul et regnum bellumque perosi.</l>
                <l xml:id="d002l202" n="202">Caspia calcabunt victores claustra, Sabeam</l>
                <l xml:id="d002l203" n="203">Turicremasque domos: intacti limina templi</l>
                <l xml:id="d002l204" n="204">Intrabunt cernentque aditi penetralia sacri.</l>
                <l xml:id="d002l205" n="205">Purpura non illos, non gemme aurumque movebunt:</l>
                <l xml:id="d002l206" n="206">Thesauros inter medios mucrone trementi</l>
                <l xml:id="d002l207" n="207">Paupertas Romana venit nec tangitur illis.</l>
                <l xml:id="d002l208" n="208">Insula non toto restabit libera ponto,</l>
                <l xml:id="d002l209" n="209">Non tellus seu pressa vagis seu stantibus astris.</l>
                <l xml:id="d002l210" n="210">Aula sub imperium veniet ditissima Cipri,</l>
                <l xml:id="d002l211" n="211">Creta superstitionum ingens domus atque magistra</l>
                <l xml:id="d002l212" n="212">Euboicumque latus, Phebo Rhodus inclita et undis,</l>
                <l xml:id="d002l213" n="213">Tum salis Egei, celo velut astra sereno,</l>
                <l xml:id="d002l214" n="214">Ciclades effuse medio, clipeusque potentis</l>
                <l xml:id="d002l215" n="215">Trinacrie et crasso dives Sardinia celo</l>
                <l xml:id="d002l216" n="216">Pauperiorque solo sed apricis Corsica saxis,</l>
                <l xml:id="d002l217" n="217">Et quicquid Tusco iacet equore, quicquid Hibero,</l>
                <l xml:id="d002l218" n="218">Quicquid et Adriaco. Sed quis cum classe frementem</l>
                <l xml:id="d002l219" n="219">Ibit in Occeanum? Fortissimus ille nepotum</l>
                <l xml:id="d002l220" n="220">Unus erit magno semper cantandus in orbe,</l>
                <l xml:id="d002l221" n="221">Gallica qui vario complebit rura pavore</l>
                <l xml:id="d002l222" n="222">Et fluvios atri violabit sanguinis unda.</l>
                <l xml:id="d002l223" n="223">Inde procul celo et terra pelagoque repostos</l>
                <l xml:id="d002l224" n="224">Auricomos rapido calcabit Marte Britannos,</l>
                <l xml:id="d002l225" n="225">Stringet; et indomito luctantem gurgite Rhenum</l>
                <l xml:id="d002l226" n="226">Pontibus, hostilesque tenens cum milite fines</l>
                <l xml:id="d002l227" n="227">Tristia ceruleis Germanis bella movebit.</l>
                <l xml:id="d002l228" n="228">O felix si forte modum sciat addere ferro!</l>
                <l xml:id="d002l229" n="229">Nesciet heu! noletque miser; sed turbine mentis</l>
                <l xml:id="d002l230" n="230">Victrices per cunta manus in publica vertet</l>
                <l xml:id="d002l231" n="231">Viscera, civili fedans externa cruore</l>
                <l xml:id="d002l232" n="232">Prelia et emeritos indigno Marte triumphos;</l>
                <l xml:id="d002l233" n="233">Me tamen infami tam multa decora furore</l>
                <l xml:id="d002l234" n="234">Commaculare pudet. Quam turpiter omnia calcat</l>
                <l xml:id="d002l235" n="235">Ambitus, ut totum imperium sibi vindicet unus,</l>
                <l xml:id="d002l236" n="236">Primus et exemplum reliquis, spolietque superbus</l>
                <l xml:id="d002l237" n="237">Erarium miserosque novo legat ordine patres!</l>
                <l xml:id="d002l238" n="238">Hec et Pharsalicas mortes Ephireaque arma,</l>
                <l xml:id="d002l239" n="239">Thapsonque et Mundam et Capitolia sanguine tincta,</l>
                <l xml:id="d002l240" n="240">Omnia pretereo. Succedet maximus illi</l>
                <l xml:id="d002l241" n="241">Inde nepos clara veniens a stirpe sororis.</l>
                <l xml:id="d002l242" n="242">Hic michi longinquos mittet sub legibus Indos,</l>
                <l xml:id="d002l243" n="243">Egiptumque ferox et barbara sistra moventem</l>
                <l xml:id="d002l244" n="244">Uxorem Latii capiet ducis; inde per omnem</l>
                <l xml:id="d002l245" n="245">Fulminet ense diem, reges pede supprimat altos.</l>
                <l xml:id="d002l246" n="246">Hic parere ferum Romanis fascibus Histrum</l>
                <l xml:id="d002l247" n="247">Perdoceat, gemineque solum quod subiacet Urse.</l>
                <l xml:id="d002l248" n="248">Hic Urbem tribus invectus do more triumphis</l>
                <l xml:id="d002l249" n="249">Edicet toti precepta incognita mundo,</l>
                <l xml:id="d002l250" n="250">Et summo celsus solio summissa videbit</l>
                <l xml:id="d002l251" n="251">Sceptra sibi summosque duces atque agmina vulgi</l>
                <l xml:id="d002l252" n="252">Munera ferre omnes studioque ardere placendi.</l>
                <l xml:id="d002l253" n="253">Iam senior rigidos bello contundet Hiberos.</l>
                <l xml:id="d002l254" n="254">Ultimus ille labos: exhinc tranquilla sequuntur</l>
                <l xml:id="d002l255" n="255">Secula: tum gemini claudentur tristia Iani</l>
                <l xml:id="d002l256" n="256">Limina et erati iungentur cardine postes,</l>
                <l xml:id="d002l257" n="257">Inde gravem tumulo mittet veneranda senectus</l>
                <l xml:id="d002l258" n="258">Digressum amplexu et dilecte coniugis ulnis.</l>
                <l xml:id="d002l259" n="259">Huius post cineres video Romana reverti</l>
                <l xml:id="d002l260" n="260">Fata retro et pulcros prolabi ad turpia mores.</l>
                <l xml:id="d002l261" n="261">Hei michi! quid moreris? Tecum moritura propago</l>
                <l xml:id="d002l262" n="262">Nominis est nostri. Sed tu tibi debita nactus</l>
                <l xml:id="d002l263" n="263">Alta petes convexa poli. Quid turba superstes,</l>
                <l xml:id="d002l264" n="264">Ludibrium mundi generisque infamia primi?</l>
                <l xml:id="d002l265" n="265">Tartara conspicient meriti Stigiosque recessus.</l>
                <l xml:id="d002l266" n="266">At nimium propero: video par nobile, natum</l>
                <l xml:id="d002l267" n="267">Atque patrem et gemino Capitolia leta triumpho.</l>
                <l xml:id="d002l268" n="268">Laurea bina viret, duplex quoque purpura, currus</l>
                <l xml:id="d002l269" n="269">Non videor spectare duos, contenta sed uno</l>
                <l xml:id="d002l270" n="270">It Pietas: nova res equidem et dignissima fama.</l>
                <l xml:id="d002l271" n="271">Corruet his ducibus Ierosolima, victaque ferro</l>
                <l xml:id="d002l272" n="272">Inclita relligio. et gladiis perrumpere sacra</l>
                <l xml:id="d002l273" n="273">Fas erit et poterunt populi peccata mereri.</l>
                <l xml:id="d002l274" n="274">Ulterius transire piget; nam sceptra decusque</l>
                <l xml:id="d002l275" n="275">Imperii tanto nobis fundata labore</l>
                <l xml:id="d002l276" n="276">Externi rapient Hispane stirpis et Afre.</l>
                <l xml:id="d002l277" n="277">Quis ferat has hominum sordes nostrique pudendas</l>
                <l xml:id="d002l278" n="278">Relliquias gladii fastigia prendere rerum?"</l>
                <l xml:id="d002l279" n="279">Amplius urgentem quoniam frenare dolorem</l>
                <l xml:id="d002l280" n="280">Non poterat, rupit lacrimis et voce loquentem:</l>
                <l xml:id="d002l281" n="281">"Quid miserum! pater alme, refers? Tantumne licebit</l>
                <l xml:id="d002l282" n="282">Fortune? Prius in Stigia convulsa paludes</l>
                <l xml:id="d002l283" n="283">Astra cadent; prius ethereo arbiter Orci</l>
                <l xml:id="d002l284" n="284">Victor erit solio celique tonabit ab arce,</l>
                <l xml:id="d002l285" n="285">Africa quam Rome victrix sua iura suumque</l>
                <l xml:id="d002l286" n="286">Nomen in eternum rapiat". Non longa dolentem</l>
                <l xml:id="d002l287" n="287">Passus ait: "Depone, precor, lacrimasque metumque:</l>
                <l xml:id="d002l288" n="288">Vivet honos Latius, semperque vocabitur uno</l>
                <l xml:id="d002l289" n="289">Nomine Romanum imperium; sed rector habenas</l>
                <l xml:id="d002l290" n="290">Non semper Romanus aget; quin Siria mollis</l>
                <l xml:id="d002l291" n="291">Porriget ipsa manum, mox Gallia dura, loquaxque</l>
                <l xml:id="d002l292" n="292">Grecia, et Illiricum: tandem cadet ista potestas</l>
                <l xml:id="d002l293" n="293">In Boream: sic res humanas Fata rotabunt.</l>
                <l xml:id="d002l294" n="294">Forte sub extremos annos mundique ruentis</l>
                <l xml:id="d002l295" n="295">Interitum ad proprias sedes Fortuna redibit.</l>
                <l xml:id="d002l296" n="296">Altius incumbes atque urbis cetera nostre</l>
                <l xml:id="d002l297" n="297">Fata petes. Unum hoc de pluribus ille supernus</l>
                <l xml:id="d002l298" n="298">Abscondit sub nube Deus; sed, noscere quantum</l>
                <l xml:id="d002l299" n="299">Permissum est animi augurio, non victa sub hoste</l>
                <l xml:id="d002l300" n="300">Roma ruet, nullique data est ea gloria genti,</l>
                <l xml:id="d002l301" n="301">Nulli tantus honor populo. Vincetur ab annis</l>
                <l xml:id="d002l302" n="302">Rimosoque situ paulatim fessa senescet</l>
                <l xml:id="d002l303" n="303">Et per frusta cadet. Nulla unquam, nulla vacabit</l>
                <l xml:id="d002l304" n="304">Civilique odio et bellis furialibus etas.</l>
                <l xml:id="d002l305" n="305">Tempus adhuc veniet cum vix Romanus in urbe</l>
                <l xml:id="d002l306" n="306">Civis erit verus, sed terras lecta per omnes</l>
                <l xml:id="d002l307" n="307">Fex hominum; tamen hec sese male sana cruentis</l>
                <l xml:id="d002l308" n="308">Turba premet gladiis, et ni fortissimus unus</l>
                <l xml:id="d002l309" n="309">Vir aliquis dignus meliori tempore nasci</l>
                <l xml:id="d002l310" n="310">Opponat sese medium frontemque manumque</l>
                <l xml:id="d002l311" n="311">Litibus ostendat, su quodcumque cruoris</l>
                <l xml:id="d002l312" n="312">Pectoribus miseris, per mutua vulnera fundant.</l>
                <l xml:id="d002l313" n="313">Hoc solamen habe: nam Roma potentibus olim</l>
                <l xml:id="d002l314" n="314">Condita sideribus, quamvis lacerata malorum</l>
                <l xml:id="d002l315" n="315">Consiliis manibusque, diu durabit eritque</l>
                <l xml:id="d002l316" n="316">Has inter pestes nudo vel nomine mundi</l>
                <l xml:id="d002l317" n="317">Regina. Hic nunquam titulus sacer excidet illi;</l>
                <l xml:id="d002l318" n="318">Qualiter annosum vires animusque leonem</l>
                <l xml:id="d002l319" n="319">Destituunt, sed prisca manet reverentia fronti</l>
                <l xml:id="d002l320" n="320">Horrificusque sonus, quamquam sit ad omnia tardus.</l>
                <l xml:id="d002l321" n="321">Umbra sit ille licet, circum tamen omnis inermi</l>
                <l xml:id="d002l322" n="322">Paret silva seni. Sed quis vel noscere certam</l>
                <l xml:id="d002l323" n="323">Audeat, aut rebus tantis prefigere metam?</l>
                <l xml:id="d002l324" n="324">Vis loquar? In finem, quamvis ruinosa, dierum</l>
                <l xml:id="d002l325" n="325">Vivet et extremum veniet tua Roma sub evum</l>
                <l xml:id="d002l326" n="326">Cum mundo peritura suo." Sic fatus ab alto</l>
                <l xml:id="d002l327" n="327">Pectore suspirans tacuit, dextraque sequentem</l>
                <l xml:id="d002l328" n="328">Per nitidum conducit iter. Iam prona cadentis</l>
                <l xml:id="d002l329" n="329">Calcabant convexa poli, gradibusque suprema</l>
                <l xml:id="d002l330" n="330">Linquebant levibus. Qui lumine terga feriret</l>
                <l xml:id="d002l331" n="331">Lucifer altus erat; tamen una erat umbra duorum,</l>
                <l xml:id="d002l332" n="332">Athlantisque ruens de vertice plena propinqui</l>
                <l xml:id="d002l333" n="333">Cinthia conspecti splendebat ymagine fratris.</l>
                <l xml:id="d002l334" n="334">Hic iterum genitor sacro veneranda resolvit</l>
                <l xml:id="d002l335" n="335">Ora sono. Stetit eximia dulcedine mundus</l>
                <l xml:id="d002l336" n="336">Captus et eternos tenuerunt astra meatus.</l>
                <l xml:id="d002l337" n="337">"Nate, prioris" ait "solamen et optima vite</l>
                <l xml:id="d002l338" n="338">Pars michi, qui leto cumulas nunc gaudia celo,</l>
                <l xml:id="d002l339" n="339">Quodque ego non rebar, facis ut spectando beatus</l>
                <l xml:id="d002l340" n="340">Mortalem videar michi me felicior ipso,</l>
                <l xml:id="d002l341" n="341">Huc aures intende pias et pectora veri</l>
                <l xml:id="d002l342" n="342">Plena refer. Mora nostra brevis, namque invida noctis</l>
                <l xml:id="d002l343" n="343">Umbra abiit, pelagusque operit iam fluctibus astra.</l>
                <l xml:id="d002l344" n="344">Omnia nata quidem pereunt et adulta fatiscunt;</l>
                <l xml:id="d002l345" n="345">Nec manet in rebus quicquam mortalibus; unde</l>
                <l xml:id="d002l346" n="346">Vir etenim sperare potest populusve quod alma</l>
                <l xml:id="d002l347" n="347">Roma nequit? Facili labuntur secula passu:</l>
                <l xml:id="d002l348" n="348">Tempora diffugiunt; ad mortem curritis; umbra,</l>
                <l xml:id="d002l349" n="349">Umbra estis pulvisque levis vel in ethere fumus</l>
                <l xml:id="d002l350" n="350">Exiguus, quem ventus agat. Quo sanguine parta</l>
                <l xml:id="d002l351" n="351">Gloria? quo tanti mundo fugiente labores?</l>
                <l xml:id="d002l352" n="352">Stare quidem vultis, sed enim rapidissima celi</l>
                <l xml:id="d002l353" n="353">Vos fuga precipitat. Cernis quam parva pudendi</l>
                <l xml:id="d002l354" n="354">Imperii pateant circum confinia nostri?</l>
                <l xml:id="d002l355" n="355">Hec tamen heu quanto nobis extenta labore!</l>
                <l xml:id="d002l356" n="356">Nunc quoque quam multo vobis servanda periclo!</l>
                <l xml:id="d002l357" n="357">Finge quod esse potest, et erit, nisi Fata benigni</l>
                <l xml:id="d002l358" n="358">Penitet incepti: totius sola sit Orbis</l>
                <l xml:id="d002l359" n="359">Roma caput, terris dominetur sola subactis.</l>
                <l xml:id="d002l360" n="360">Quid tamen hic magnum? tanto quid nomine dignum</l>
                <l xml:id="d002l361" n="361">Invenis? Angustis arctatus finibus Orbis</l>
                <l xml:id="d002l362" n="362">Insula parva situ est, curvis quam flexibus ambit</l>
                <l xml:id="d002l363" n="363">Occeanus, viden ut parvus cognomine magno?</l>
                <l xml:id="d002l364" n="364">Nec tamen hanc totam incolitis. Nam multa paludes,</l>
                <l xml:id="d002l365" n="365">Multa tenent silve; pars rupibus hispida torpet,</l>
                <l xml:id="d002l366" n="366">Parsque riget glacie; pars squalet inusta calore,</l>
                <l xml:id="d002l367" n="367">Serpentumque domos calidis tegit estus harenis.</l>
                <l xml:id="d002l368" n="368">Utque simul totum videas, huc lumina volve.</l>
                <l xml:id="d002l369" n="369">Verticibus celi adversos atque alta tenentes</l>
                <l xml:id="d002l370" n="370">Cernis stare polos, subiectaque cunta duobus</l>
                <l xml:id="d002l371" n="371">Perpetuo durata gelu? Prohibetur ab illa</l>
                <l xml:id="d002l372" n="372">Stirps hominum regione procul; nil nascitur illic</l>
                <l xml:id="d002l373" n="373">Quod victum prestare queat. Qua semita solis</l>
                <l xml:id="d002l374" n="374">Latior, obliquusque vagis it circulus astris,</l>
                <l xml:id="d002l375" n="375">Ignibus arva rubent, mediusque exestuat ingens</l>
                <l xml:id="d002l376" n="376">Pontus et ardorem celi male temperat humor</l>
                <l xml:id="d002l377" n="377">Subditus. Huc olim Argolici finxere poete</l>
                <l xml:id="d002l378" n="378">Convenisse deos, potuque ciboque refectos</l>
                <l xml:id="d002l379" n="379">Ethiopum cum rege gravis duxisse sub umbra</l>
                <l xml:id="d002l380" n="380">Athlantis placidam tranquillo numine noctem:</l>
                <l xml:id="d002l381" n="381">Quod fictum est ideo quia numina magna putabant</l>
                <l xml:id="d002l382" n="382">Sidera, que liquidis primum vescuntur in undis,</l>
                <l xml:id="d002l383" n="383">Ethiopum quas litus habet, mox fessa videntur</l>
                <l xml:id="d002l384" n="384">Vergere ad occasus, ubi maximus eminet Athlas,</l>
                <l xml:id="d002l385" n="385">Ultima terrarum qui possidet: ille paratus</l>
                <l xml:id="d002l386" n="386">Excipit ac magno venientia contegit antro.</l>
                <l xml:id="d002l387" n="387">Sed redeo: mediam vetitum est attingere zonam,</l>
                <l xml:id="d002l388" n="388">Etheris hinc etenim vos inclementia longe</l>
                <l xml:id="d002l389" n="389">Summovet; at circum flammis permixta tepescunt</l>
                <l xml:id="d002l390" n="390">Frigora; sic gemina mortales sede fruuntur.</l>
                <l xml:id="d002l391" n="391">Altera sed vobis est invia: separat illam</l>
                <l xml:id="d002l392" n="392">Et calor et pelagus. Statio tantum unica restat</l>
                <l xml:id="d002l393" n="393">Parva, sed hec vasto nimis interrupta locorum</l>
                <l xml:id="d002l394" n="394">Desertoque habitu; linguarum dissona multum</l>
                <l xml:id="d002l395" n="395">Murmura, diversi mores. Hec crescere famam</l>
                <l xml:id="d002l396" n="396">Impediunt; nulli toto cognoscier orbe</l>
                <l xml:id="d002l397" n="397">Contigit. Extrema quis erit bene notus in Artho,</l>
                <l xml:id="d002l398" n="398">Et Nili ignotum continget nomine fontem?</l>
                <l xml:id="d002l399" n="399">Quem sua Toprobani commendet gloria et idem</l>
                <l xml:id="d002l400" n="400">Litus ad Hibernum resonet? Mortalia quorsum</l>
                <l xml:id="d002l401" n="401">Vota ruunt? Amplam cupiunt diffundere famam;</l>
                <l xml:id="d002l402" n="402">Septa sed arcta vetant. Angusto carcere clausos</l>
                <l xml:id="d002l403" n="403">Somnia magna iuvant; at cum lux ultima somnum</l>
                <l xml:id="d002l404" n="404">Excutit ac tenebras adimit, tum cernere verum</l>
                <l xml:id="d002l405" n="405">Heu miseri sero incipiunt, et tempora retro</l>
                <l xml:id="d002l406" n="406">Nequicquam aspiciunt, abeuntque amissa gementes.</l>
                <l xml:id="d002l407" n="407">Illa quoque in vobis ridenda insania mentes</l>
                <l xml:id="d002l408" n="408">Occupat: eternum cupitis producere nomen,</l>
                <l xml:id="d002l409" n="409">Secula demulcent animos numerosa, venitque</l>
                <l xml:id="d002l410" n="410">Posteritas longa ante oculos; libet ire per ora</l>
                <l xml:id="d002l411" n="411">Doctorum extinctos hominum, clausosque sepulcro</l>
                <l xml:id="d002l412" n="412">Liberiore via per mundi extrema vagari.</l>
                <l xml:id="d002l413" n="413">Vivere post mortem, violentas spernere Parcas</l>
                <l xml:id="d002l414" n="414">Dulcia sunt, fateor, sed nomine vivere nil est.</l>
                <l xml:id="d002l415" n="415">Vivite sed melius, sed certius: ardua celi</l>
                <l xml:id="d002l416" n="416">Scandite felices, miserasque relinquite terras.</l>
                <l xml:id="d002l417" n="417">Hic vos vita manet, quam secula nulla movebunt,</l>
                <l xml:id="d002l418" n="418">Quam nec tristis hiems, nec noxia torqueat estas,</l>
                <l xml:id="d002l419" n="419">Anxia solicitam quam non opulentia reddet,</l>
                <l xml:id="d002l420" n="420">Querula non mestam paupertas, pallida non mors</l>
                <l xml:id="d002l421" n="421">Obruet, haud nocuo vexabunt sidere morbi</l>
                <l xml:id="d002l422" n="422">Corporis atque animi. Sine tempore vivite; nam vos</l>
                <l xml:id="d002l423" n="423">Et magno partum delebunt tempora nomen,</l>
                <l xml:id="d002l424" n="424">Transibuntque cito que vos mansura putatis.</l>
                <l xml:id="d002l425" n="425">Una manere potest occasus nescia virtus.</l>
                <l xml:id="d002l426" n="426">Illa viam facit ad superos. Hac pergite fortes,</l>
                <l xml:id="d002l427" n="427">Nec defessa gravi succumbant terga labori.</l>
                <l xml:id="d002l428" n="428">Quod si falsa vagam delectat gloria mentem,</l>
                <l xml:id="d002l429" n="429">Aspice quid cupias: transibunt tempora, corpus</l>
                <l xml:id="d002l430" n="430">Hoc cadet et cedent indigno membra sepulcro;</l>
                <l xml:id="d002l431" n="431">Mox ruet et bustum, titulusque in marmore sectus</l>
                <l xml:id="d002l432" n="432">Occidet: hinc mortem patieris, nate, secundam.</l>
                <l xml:id="d002l433" n="433">Clara quidem libris felicibus insita vivet</l>
                <l xml:id="d002l434" n="434">Fama diu, tamen ipsa suas passura tenebras.</l>
                <l xml:id="d002l435" n="435">Ipsa tuas laudes etas ventura loquetur:</l>
                <l xml:id="d002l436" n="436">Immemor ipsa eadem, seu tempore fessa, tacebit</l>
                <l xml:id="d002l437" n="437">Immemoresque dabit post secula longa nepotes.</l>
                <l xml:id="d002l438" n="438">Magna geris, maiora geres, immensaque victor</l>
                <l xml:id="d002l439" n="439">Conficies tu bella manu et dignissima fama:</l>
                <l xml:id="d002l440" n="440">Res multis laudata quidem laudandaque multis.</l>
                <l xml:id="d002l441" n="441">Cernere iam videor genitum post secula multa</l>
                <l xml:id="d002l442" n="442">Finibus Etruscis iuvenem qui gesta renarret,</l>
                <l xml:id="d002l443" n="443">Nate, tua et nobis veniat velut Ennius alter.</l>
                <l xml:id="d002l444" n="444">Carus uterque michi, studio memorandus uterque:</l>
                <l xml:id="d002l445" n="445">Iste rudes Latio duro modulamine Musas</l>
                <l xml:id="d002l446" n="446">Intulit; ille autem fugientes carmine sistet;</l>
                <l xml:id="d002l447" n="447">Et nostros vario cantabit uterque labores</l>
                <l xml:id="d002l448" n="448">Eloquio, nobisque brevem producere vitam</l>
                <l xml:id="d002l449" n="449">Contendet; verum multo michi carior ille est</l>
                <l xml:id="d002l450" n="450">Qui procul ad nostrum reflectet lumina tempus.</l>
                <l xml:id="d002l451" n="451">In quod eum studium non vis pretiumve movebit,</l>
                <l xml:id="d002l452" n="452">Non metus aut odium, non spes aut gratia nostri;</l>
                <l xml:id="d002l453" n="453">Magnarum sed sola quidem admiratio rerum,</l>
                <l xml:id="d002l454" n="454">Solus amor veri. Sed quid tamen omnia prosunt?</l>
                <l xml:id="d002l455" n="455">Iam sua mors libris aderit; mortalia namque</l>
                <l xml:id="d002l456" n="456">Esse decet quecumque labor mortalis inani</l>
                <l xml:id="d002l457" n="457">Edidit ingenio. Quos si tamen illa nepotum</l>
                <l xml:id="d002l458" n="458">Progenies servare velit, senioque nocenti</l>
                <l xml:id="d002l459" n="459">Vim facere ac rapido vigilans obsistere seclo,</l>
                <l xml:id="d002l460" n="460">Non valeat, tam multa vetant; fatalia terris</l>
                <l xml:id="d002l461" n="461">Diluvia et populos violentior estus adurens,</l>
                <l xml:id="d002l462" n="462">Et pestes rerum varie celique marisque,</l>
                <l xml:id="d002l463" n="463">Bellorumque furor toto nichil orbe quietum</l>
                <l xml:id="d002l464" n="464">Stare sinens, libris autem morientibus ipse</l>
                <l xml:id="d002l465" n="465">Occumbens etiam; sic mors tibi tertia restat.</l>
                <l xml:id="d002l466" n="466">Quot modo in extremo claros Oriente vel Austro</l>
                <l xml:id="d002l467" n="467">Esse viros reris? tamen ad vos mittere nomen</l>
                <l xml:id="d002l468" n="468">Non potuere suum. Quot prima etate fuisse</l>
                <l xml:id="d002l469" n="469">Illustres famamque ausos sperare perennem,</l>
                <l xml:id="d002l470" n="470">Nunc tamen ignotos? Annorum, nate, locorumque</l>
                <l xml:id="d002l471" n="471">Estis in angusto positi. Que cunta videntem</l>
                <l xml:id="d002l472" n="472">Huc decet, huc animos attollere. Vulgus inane</l>
                <l xml:id="d002l473" n="473">Viderit in terris quo te sermone loquatur.</l>
                <l xml:id="d002l474" n="474">Despice quisquis is est, et si mea iussa merentur</l>
                <l xml:id="d002l475" n="475">Te docilem, humanum, iubeo, contemne favorem,</l>
                <l xml:id="d002l476" n="476">Neve ibi tantarum rerum spem pone tuarum.</l>
                <l xml:id="d002l477" n="477">Illecebris trahat ipsa suis pulcherrima Virtus.</l>
                <l xml:id="d002l478" n="478">Gloria si fuerit studiorum meta tuorum,</l>
                <l xml:id="d002l479" n="479">Pervenies equidem, sed non mansurus, ad illam.</l>
                <l xml:id="d002l480" n="480">Premia sin autem celo tua, nate, reponis,</l>
                <l xml:id="d002l481" n="481">Quo semper potiaris habes sine fine beatus</l>
                <l xml:id="d002l482" n="482">Et sine mensura. Quod si dulcedine fame</l>
                <l xml:id="d002l483" n="483">Tangeris et stimulis etiam nunc pungeris istis,</l>
                <l xml:id="d002l484" n="484">Quod preclara tuo stat gloria fixa labori</l>
                <l xml:id="d002l485" n="485">Polliceor: veniet pretium tibi, nate, quod optas;</l>
                <l xml:id="d002l486" n="486">Illa vel invitum, fugias licet, illa sequetur.</l>
                <l xml:id="d002l487" n="487">Ut sub sole vagum comitatur corporis umbra</l>
                <l xml:id="d002l488" n="488">Ipsa tui: quocumque gradum tu flexeris, illa</l>
                <l xml:id="d002l489" n="489">Flectitur et stat, si steteris; sic fama volentem</l>
                <l xml:id="d002l490" n="490">Nolentemque simul sequitur. Sed numquid ineptum</l>
                <l xml:id="d002l491" n="491">Dixeris arenti gradientem in pulvere, ut umbram</l>
                <l xml:id="d002l492" n="492">Aspiciat post terga suam? Non sanior ille est</l>
                <l xml:id="d002l493" n="493">Qui terit etatem frustra corpusque fatigat,</l>
                <l xml:id="d002l494" n="494">Aut animum curis onerat, nichil inde reposcens</l>
                <l xml:id="d002l495" n="495">Ni laudem et vanos populi per compita ventos.</l>
                <l xml:id="d002l496" n="496">Quenam igitur queres mea sit sententia. Dicam.</l>
                <l xml:id="d002l497" n="497">Ille eat ut metam teneat, licet inter eundum</l>
                <l xml:id="d002l498" n="498">Umbra sequatur iter; Virtutis amore laboret</l>
                <l xml:id="d002l499" n="499">Hic alius, celumque sibi sit terminus, et non</l>
                <l xml:id="d002l500" n="500">Gloria, que meritos sequitur, vel spreta, labores.</l>
                <l xml:id="d002l501" n="501">Ergo age, nate, viam, tibi quam super ardua monstro,</l>
                <l xml:id="d002l502" n="502">Ingredere, aut potius ceptum ne desere callem.</l>
                <l xml:id="d002l503" n="503">Publica res duce te vigeat, victrixque supremo</l>
                <l xml:id="d002l504" n="504">Cardine Fortune sedeat. Spectabit ab astris</l>
                <l xml:id="d002l505" n="505">Quicquid ages placidus rex cunta tegentis Olimpi,</l>
                <l xml:id="d002l506" n="506">Letus honore tuo, sed nullo letior actu</l>
                <l xml:id="d002l507" n="507">Quam quod te patrie baculum superesse labanti</l>
                <l xml:id="d002l508" n="508">Nomen et hoc merito Scipionis habere videbit,</l>
                <l xml:id="d002l509" n="509">Cognomenque aliud tibi quod tua facta parabunt.</l>
                <l xml:id="d002l510" n="510">Insuper id moneo, memorique hoc imprime menti:</l>
                <l xml:id="d002l511" n="511">Post studium recti patrieque parentis amorem</l>
                <l xml:id="d002l512" n="512">Proxima de caris tibi cura supersit amicis.</l>
                <l xml:id="d002l513" n="513">Pronus amicitias amplectere, quas tibi Virtus</l>
                <l xml:id="d002l514" n="514">Conciliat, partasque cole; hoc da, nate, roganti.</l>
                <l xml:id="d002l515" n="515">Rebus in humanis nil dulcius experiere</l>
                <l xml:id="d002l516" n="516">Alterno convictu et fido pectore amici.</l>
                <l xml:id="d002l517" n="517">Est equidem e multis tibi nunc certissimus unus</l>
                <l xml:id="d002l518" n="518">Lelius. Archani sit conscius atque minister</l>
                <l xml:id="d002l519" n="519">Ille tui, rogat affectus pectusque profundum</l>
                <l xml:id="d002l520" n="520">Cernat inaccessum reliquis. Post tempore multo</l>
                <l xml:id="d002l521" n="521">Lelius alter erit domui claroque nepoti</l>
                <l xml:id="d002l522" n="522">Carus et eximio pariter coniunctus amore.</l>
                <l xml:id="d002l523" n="523">Hinc olim multi errabunt, parque omnibus unum</l>
                <l xml:id="d002l524" n="524">Lelius et Scipio celebrabitur inter amicos</l>
                <l xml:id="d002l525" n="525">Quos tulit extrema veniens ab origine mundus,</l>
                <l xml:id="d002l526" n="526">Cum duo sint paria et longo distantia tractu.</l>
                <l xml:id="d002l527" n="527">Suscipe tu primum, nec, sis licet altus, amicum</l>
                <l xml:id="d002l528" n="528">Despice plebeium, quoniam de plebe verendi</l>
                <l xml:id="d002l529" n="529">Surrexere viri, quos nobilioribus equos</l>
                <l xml:id="d002l530" n="530">Viva tulit Virtus animusque parentibus impar."</l>
                <l xml:id="d002l531" n="531">Dixerat. Ille autem: "Tua per vestigia quamquam</l>
                <l xml:id="d002l532" n="532">Ingressus, nunquam patrio memor ipse decori</l>
                <l xml:id="d002l533" n="533">Defuerim. Tamen admonitus vigilantior ibo</l>
                <l xml:id="d002l534" n="534">Quo me, sancte, vocas, genitor. Sed multa monentem</l>
                <l xml:id="d002l535" n="535">Te fatum tacuisse meum, pater optime, miror".</l>
                <l xml:id="d002l536" n="536">Mestior ille: "Equidem! tua te, dulcissime, virtus</l>
                <l xml:id="d002l537" n="537">Aspera cunta pati doceat. Quid Fata reservent</l>
                <l xml:id="d002l538" n="538">Ultima preclaro malis nescire labori.</l>
                <l xml:id="d002l539" n="539">Ingratam patriam - piget heu narrare pudetque -</l>
                <l xml:id="d002l540" n="540">Experiare licet, facili contentus abito</l>
                <l xml:id="d002l541" n="541">Vindicta. Non arma tibi, non castra movenda,</l>
                <l xml:id="d002l542" n="542">Etsi forte queas. Prestat quamcumque subire</l>
                <l xml:id="d002l543" n="543">Fortunam: patriam servatam perdere noli</l>
                <l xml:id="d002l544" n="544">Et meritum vastare tuum. Fugat illa? recede.</l>
                <l xml:id="d002l545" n="545">Non revocat? persta. Sed preclarissimus exul</l>
                <l xml:id="d002l546" n="546">Viventi illatum moriens ulciscere verbo</l>
                <l xml:id="d002l547" n="547">Dedecus, et patrie cineres atque ossa negato,</l>
                <l xml:id="d002l548" n="548">Ingratamque voca, memorique inscribe sepulcro.</l>
                <l xml:id="d002l549" n="549">Hoc liceat tantum; tibi nil permiseris ultra.</l>
                <l xml:id="d002l550" n="550">Iamque vetor traxisse moras. Memor ergo parentis,</l>
                <l xml:id="d002l551" n="551">Nate, vale, et mitis surgentem dirige fratrem;</l>
                <l xml:id="d002l552" n="552">Isque viam post te tua per vestigia servet."</l>
                <l xml:id="d002l553" n="553">Dixit et equavit fugientia sidera cursu.</l>
                <l xml:id="d002l554" n="554">Interea lux orta super tentoria fulsit</l>
                <l xml:id="d002l555" n="555">Irrupitque ducis durum rubicunda cubile.</l>
                <l xml:id="d002l556" n="556">Bucina castrorum cecinit, sonituque tremendo</l>
                <l xml:id="d002l557" n="557">Attonitum subito somnusque paterque relinquit.</l>
            </div1>
            <div1 xml:id="d003" type="section" decls="#md" met="H">
                <head>
                    <title>3</title>
                    <abbr>3</abbr>
                    <bibl source="digital">Tiziana Brolli</bibl>
                </head>
                <l xml:id="d003l1" n="1">Impiger astriferum postquam Sol perculit axem</l>
                <l xml:id="d003l2" n="2">Et rapidos immisit equos, cessere trementi</l>
                <l xml:id="d003l3" n="3">Sidera cunta fuga. Consurgit maximus heros</l>
                <l xml:id="d003l4" n="4">Singula pertractans animo, que visa per umbras</l>
                <l xml:id="d003l5" n="5">Intulerat nocturna quies: "Cur dulcia patri</l>
                <l xml:id="d003l6" n="6">Oscula non rapui? Cur vertere terga parantem</l>
                <l xml:id="d003l7" n="7">Non tenui prendique manu? Cur ista ruit nox</l>
                <l xml:id="d003l8" n="8">Tam cito, nec licuit placido sermone morari?</l>
                <l xml:id="d003l9" n="9">Multa petiturus fueram: quibus ultima campis</l>
                <l xml:id="d003l10" n="10">Agmina concurrant, seu qua regione profundi;</l>
                <l xml:id="d003l11" n="11">Quantum in amicitiis fidei; quam barbara regum</l>
                <l xml:id="d003l12" n="12">Pectora fida forent; quanam tellure sepulcrum,</l>
                <l xml:id="d003l13" n="13">Quodve genus mortis Sors imperiosa reservet</l>
                <l xml:id="d003l14" n="14">Vel michi vel fratri; qui sit patruelis amati</l>
                <l xml:id="d003l15" n="15">Exitus aut fatum, nam pridem est cognita virtus;</l>
                <l xml:id="d003l16" n="16">Omnibus an soli michi nunc iniuria care</l>
                <l xml:id="d003l17" n="17">Impendet patrieque nefas. At forsitan ista</l>
                <l xml:id="d003l18" n="18">Sit melius nescire michi, ne conscia finis</l>
                <l xml:id="d003l19" n="19">Adverso retrahat Virtus sua carbasa vento.</l>
                <l xml:id="d003l20" n="20">I modo qua ceptum est, patrieque ignosce furenti;</l>
                <l xml:id="d003l21" n="21">Nescit enim quid agat." Sic secum fatus amicum</l>
                <l xml:id="d003l22" n="22">Acciri propere Lelium iubet. Illicet ille</l>
                <l xml:id="d003l23" n="23">Affuit, atque oculos tacitus frontemque verendam</l>
                <l xml:id="d003l24" n="24">Suspiciens immotus erat. "Carissime Leli,</l>
                <l xml:id="d003l25" n="25">Magna animo volvuntur" ait: "Que gessimus ambo</l>
                <l xml:id="d003l26" n="26">Sufficiant fortasse aliis; at quantula res est</l>
                <l xml:id="d003l27" n="27">Italicas inter clades miserandaque fata</l>
                <l xml:id="d003l28" n="28">Hispanas fregisse acies? Vacua ista periclo</l>
                <l xml:id="d003l29" n="29">Militia. Et quantum nostris est dedecus armis,</l>
                <l xml:id="d003l30" n="30">Ni ceptum peragatur opus! Timuisse videmur</l>
                <l xml:id="d003l31" n="31">Horrifici ducis aspectum et longinqua petisse</l>
                <l xml:id="d003l32" n="32">Prelia non ausi patria concurrere terra</l>
                <l xml:id="d003l33" n="33">Meniaque obsesse defendere dulcia Rome.</l>
                <l xml:id="d003l34" n="34">Exiliumne fugamne hostes civesque vocabunt?</l>
                <l xml:id="d003l35" n="35">Nescio quid tibi nunc animi, quid roboris insit;</l>
                <l xml:id="d003l36" n="36">Sed mediocre aliquid nequeo sperare. Sit ergo</l>
                <l xml:id="d003l37" n="37">Incepisse aliis clarum et memorabile factum;</l>
                <l xml:id="d003l38" n="38">At michi nil satis est, aliquid dum restat. Iniquam</l>
                <l xml:id="d003l39" n="39">Hanibalem revomentem animam prius ipse videbo</l>
                <l xml:id="d003l40" n="40">Tot nostros placare duces, Carthago profundo</l>
                <l xml:id="d003l41" n="41">Perfida subsidet, quam pectoris ira quiescat</l>
                <l xml:id="d003l42" n="42">Alta mei; moriarque libens, dum tristia possint</l>
                <l xml:id="d003l43" n="43">Morte mea equari Penorum vulnera nostris.</l>
                <l xml:id="d003l44" n="44">Numquid iusta Deus pro nobis tela movebit</l>
                <l xml:id="d003l45" n="45">Tantorum vindex scelerum? Num fulmina celo</l>
                <l xml:id="d003l46" n="46">Descendent? Num periure densissimus Athlas</l>
                <l xml:id="d003l47" n="47">Telluris clipeus, mundi tutela nefandi,</l>
                <l xml:id="d003l48" n="48">Cedet sponte loco radice revulsus ab ima,</l>
                <l xml:id="d003l49" n="49">Serpentumque acies montesque immittet harene</l>
                <l xml:id="d003l50" n="50">Ardentis, facietque viam spirantibus Austris?</l>
                <l xml:id="d003l51" n="51">Num piger infames contorto vertice muros</l>
                <l xml:id="d003l52" n="52">Bagrada discutiet gelido violentior Histro,</l>
                <l xml:id="d003l53" n="53">Scelestasque animas ultricibus obruet undis?</l>
                <l xml:id="d003l54" n="54">Vicimus: imbelles teneant licet arma lacerti,</l>
                <l xml:id="d003l55" n="55">Bella Deus peraget periuria crebra perosus.</l>
                <l xml:id="d003l56" n="56">Iam tamen hinc humeris onus hoc incumbere nostris</l>
                <l xml:id="d003l57" n="57">Provideo, tedetque more, sed multa necesse est</l>
                <l xml:id="d003l58" n="58">Scrutari et longe venientes cernere casus.</l>
                <l xml:id="d003l59" n="59">Africa tota odiis ardet: non litora portum,</l>
                <l xml:id="d003l60" n="60">Non domus hospitium prestat, non pabula terre.</l>
                <l xml:id="d003l61" n="61">Quocumque intendas oculos, hostilia cernas</l>
                <l xml:id="d003l62" n="62">Omnia. Que primum teneat navalia classis,</l>
                <l xml:id="d003l63" n="63">Miles agros? Ubi nostra duces tentoria figent?</l>
                <l xml:id="d003l64" n="64">Quis tutum monstrabit iter? Quis rura, quis urbes</l>
                <l xml:id="d003l65" n="65">Edoceat moresque hominum? Quis fluminis alti</l>
                <l xml:id="d003l66" n="66">Ad vada precedat trepidantes ire cohortes?</l>
                <l xml:id="d003l67" n="67">Singula sunt igitur studio tractanda sagaci.</l>
                <l xml:id="d003l68" n="68">Id primum tentare velim, si barbara corda</l>
                <l xml:id="d003l69" n="69">Ulla fides habitat. Nomen fortasse Siphacis</l>
                <l xml:id="d003l70" n="70">Audisti. Cuntos illum precedere reges</l>
                <l xml:id="d003l71" n="71">Fama refert opibus, nec avorum sanguine quisquam</l>
                <l xml:id="d003l72" n="72">Altior incedit populisque vel ubere regni.</l>
                <l xml:id="d003l73" n="73">Is nobis tentandus erit: si fama Latini</l>
                <l xml:id="d003l74" n="74">Nominis et Libicos potuit penetrare recessus,</l>
                <l xml:id="d003l75" n="75">Flectetur forte alloquio precibusque benignis;</l>
                <l xml:id="d003l76" n="76">Barbara namque etiam nonnunquam gloria mulcet</l>
                <l xml:id="d003l77" n="77">Pectora et agrestes animos. Ea litora nobis</l>
                <l xml:id="d003l78" n="78">Hostilem in patriam transgressis - namque ea mens est -</l>
                <l xml:id="d003l79" n="79">Oportuna reor ceptoque accomoda bello.</l>
                <l xml:id="d003l80" n="80">Hec tibi cura datur, vir optime: nam tibi sermo</l>
                <l xml:id="d003l81" n="81">Dulcis adest placideque ingens solertia mentis.</l>
                <l xml:id="d003l82" n="82">Perge animum placare ferum et mollire loquendo."</l>
                <l xml:id="d003l83" n="83">Dixerat. Is raptum relegens a litore funem</l>
                <l xml:id="d003l84" n="84">Equoreas superat fauces, qua litus Hiberum</l>
                <l xml:id="d003l85" n="85">Dividit a Libicis pelagi brevis estus harenis.</l>
                <l xml:id="d003l86" n="86">Illa dies Maura proram statione recepit.</l>
                <l xml:id="d003l87" n="87">Hinc propere ad regem</l>
                <l xml:id="d003l88" n="88">&lt;&gt;</l>
                <l xml:id="d003l89" n="87" rend="87">Niveis suggesta columnis</l>
                <l xml:id="d003l90" n="88">Atria surgebant. Fulvo distincta metallo</l>
                <l xml:id="d003l91" n="89">Regia prefulgens</l>
                <l xml:id="d003l92" n="90">&lt;&gt;</l>
                <l xml:id="d003l93" n="90" rend="90">Ordine gemmarum vario radiabat in orbem.</l>
                <l xml:id="d003l94" n="91">Hic croceos, illic virides fulgere lapillos</l>
                <l xml:id="d003l95" n="92">Aspiceres altoque velut sua sidera tecto.</l>
                <l xml:id="d003l96" n="93">Signifer in medio sinuosi tramitis arcu</l>
                <l xml:id="d003l97" n="94">Aureus obliquos supremo culmine cursus</l>
                <l xml:id="d003l98" n="95">Assidue faciebat. Ibi ceu lumina septem</l>
                <l xml:id="d003l99" n="96">Que vaga mundus habet, septem faber ordine gemmas</l>
                <l xml:id="d003l100" n="97">Clauserat ingenio, nondum lapis, optimus Athlas.</l>
                <l xml:id="d003l101" n="98">Tardior hec gelidoque seni magis apta placere;</l>
                <l xml:id="d003l102" n="99">Illa minax longeque rubens; ast illa benignis</l>
                <l xml:id="d003l103" n="100">Ire videbatur radiis, tectumque serena</l>
                <l xml:id="d003l104" n="101">Luce coruscabat. Medio carbunculus ingens</l>
                <l xml:id="d003l105" n="102">Equabat solare iubar largoque tenebras</l>
                <l xml:id="d003l106" n="103">Lumine vincebat: mira virtute putares</l>
                <l xml:id="d003l107" n="104">Hunc proprios formare dies, hunc pellere noctes</l>
                <l xml:id="d003l108" n="105">Solis ad exemplum. Post hunc duo lumina motu</l>
                <l xml:id="d003l109" n="106">Splendebant parili; sed quod rutilantius ibat</l>
                <l xml:id="d003l110" n="107">Spectando subitos animis spargebat amores.</l>
                <l xml:id="d003l111" n="108">Cornua de fusco sinuans adamante, deorsum</l>
                <l xml:id="d003l112" n="109">Impigra precipiti celerabat Luna meatu,</l>
                <l xml:id="d003l113" n="110">Atra quidem, at radiis circum illustrata supernis.</l>
                <l xml:id="d003l114" n="111">Hec supra horrificis diversa animalia passim</l>
                <l xml:id="d003l115" n="112">Vultibus et variis cernuntur sculpta figuris.</l>
                <l xml:id="d003l116" n="113">Cornibus intortis Aries stat in ordine primus</l>
                <l xml:id="d003l117" n="114">Devexa in tergum facie, ceu mestus in undis</l>
                <l xml:id="d003l118" n="115">Horreat egregie fluitantia membra puelle.</l>
                <l xml:id="d003l119" n="116">Inde ferox Taurus faciesque imposta natanti</l>
                <l xml:id="d003l120" n="117">Stirpis Agenoree. Iuvenum mox clara duorum</l>
                <l xml:id="d003l121" n="118">Corpora, progenies Lede, par nobile Fratrum.</l>
                <l xml:id="d003l122" n="119">Quarta sed equorei species venit horrida Cancri,</l>
                <l xml:id="d003l123" n="120">Quem frons prerapidi sequitur metuenda Leonis.</l>
                <l xml:id="d003l124" n="121">Post illum it vultu roseo pulcerrima Virgo.</l>
                <l xml:id="d003l125" n="122">At gravis hinc illinc extantia brachia Libre</l>
                <l xml:id="d003l126" n="123">Instabiles paribus compensant passibus horas.</l>
                <l xml:id="d003l127" n="124">Scorpius hinc cauda perlustrat tecta minaci</l>
                <l xml:id="d003l128" n="125">Ingentesque aperit Chelas; hinc Thessala monstra,</l>
                <l xml:id="d003l129" n="126">Semiviri informis species, cui vultus et armi</l>
                <l xml:id="d003l130" n="127">Sunt hominis tensoque senex spectabilis arcu</l>
                <l xml:id="d003l131" n="128">Horrifer occursu pharetraque incinctus eburna,</l>
                <l xml:id="d003l132" n="129">Infima quadrupedis; iuxtaque assurgit in altum</l>
                <l xml:id="d003l133" n="130">Forma levis Capree, rutilo cui cornua in auro</l>
                <l xml:id="d003l134" n="131">Effulgent fissoque riget pes ungue, bicornis.</l>
                <l xml:id="d003l135" n="132">Post ingens nudi effigies nimboque nigranti</l>
                <l xml:id="d003l136" n="133">Frons velata hominis velut ethere pronus ab alto</l>
                <l xml:id="d003l137" n="134">Fundat aquas; factoque natant in gurgite Pisces</l>
                <l xml:id="d003l138" n="135">Pectoribusque secant caudisque trementibus undas.</l>
                <l xml:id="d003l139" n="136">Signa poli duodena vago dum lumine raptim</l>
                <l xml:id="d003l140" n="137">Collustrant operique inhiant et cunta sequuntur,</l>
                <l xml:id="d003l141" n="138">Undique fulgentes auro speciesque deorum</l>
                <l xml:id="d003l142" n="139">Et forme heroum occurrunt atque acta priorum:</l>
                <l xml:id="d003l143" n="140">Iupiter ante alios, augusta in sede superbus</l>
                <l xml:id="d003l144" n="141">Sceptra manu fulmenque tenens; Iovis armiger ante</l>
                <l xml:id="d003l145" n="142">Unguibus Ydeum iuvenem super astra levabat.</l>
                <l xml:id="d003l146" n="143">Inde autem incessu gravior tristisque senecta,</l>
                <l xml:id="d003l147" n="144">Velato capite et glauco distinctus amictu,</l>
                <l xml:id="d003l148" n="145">Rastra manu falcemque gerens Saturnus agresti</l>
                <l xml:id="d003l149" n="146">Rusticus aspectu natos pater ore vorabat;</l>
                <l xml:id="d003l150" n="147">Flammivomusque draco caude postrema recurve</l>
                <l xml:id="d003l151" n="148">Ore tenens magnos sese torquebat in orbes.</l>
                <l xml:id="d003l152" n="149">Nec procul ingenti diffundens cornua giro</l>
                <l xml:id="d003l153" n="150">Atque agilem arcendis Neptunus ferre tridentem</l>
                <l xml:id="d003l154" n="151">Cernebatur aquis pelagoque natabat in alto,</l>
                <l xml:id="d003l155" n="152">Tritonumque greges Nimpharumque agmina circum</l>
                <l xml:id="d003l156" n="153">Errabant procul equoreum venerantia regem.</l>
                <l xml:id="d003l157" n="154">Huic quoque iussus equus percusso emergere saxo</l>
                <l xml:id="d003l158" n="155">Litoream pedibus rapidis pulsabat harenam.</l>
                <l xml:id="d003l159" n="156">Proximus imberbi specie crinitus Apollo:</l>
                <l xml:id="d003l160" n="157">Hic puer, hic iuvenis, nec longo tempora tractu</l>
                <l xml:id="d003l161" n="158">Albus erat: sacer ante pedes rapidusque fremensque</l>
                <l xml:id="d003l162" n="159">Stabat equus, quatiensque solum mandebat habenas.</l>
                <l xml:id="d003l163" n="160">At iuxta monstrum ignotum immensumque trifauci</l>
                <l xml:id="d003l164" n="161">Assidet ore sibi placidum blandumque tuenti.</l>
                <l xml:id="d003l165" n="162">Dextra callem, sed leva lupum fert atra rapacem,</l>
                <l xml:id="d003l166" n="163">Parte leo media est, simul hec serpente reflexo</l>
                <l xml:id="d003l167" n="164">Iunguntur capita et fugientia tempora signant.</l>
                <l xml:id="d003l168" n="165">Necnon et cithare species angusta canore</l>
                <l xml:id="d003l169" n="166">Icta videbatur sonitum perducere ad aures;</l>
                <l xml:id="d003l170" n="167">Et pharetra atque arcus volucresque in terga sagitte,</l>
                <l xml:id="d003l171" n="168">Cirreoque ingens Phiton resupinus in antro.</l>
                <l xml:id="d003l172" n="169">Hic etiam Grais Italisque optanda poetis</l>
                <l xml:id="d003l173" n="170">Dulcis odorifere lauri viridantis in auro</l>
                <l xml:id="d003l174" n="171">Umbra novem placido refovebat tegmine Musas.</l>
                <l xml:id="d003l175" n="172">Illas carminibus varioque manentia cantu</l>
                <l xml:id="d003l176" n="173">Sidera mulcentes alterna voce putares.</l>
                <l xml:id="d003l177" n="174">Frater it hunc iuxta iunior; frons ipsa fatetur</l>
                <l xml:id="d003l178" n="175">Argutum, virgamque gerit serpentibus atris</l>
                <l xml:id="d003l179" n="176">Intextam, caput insigni exornante galero,</l>
                <l xml:id="d003l180" n="177">Circumdantque pedes nitidis talaria plumis.</l>
                <l xml:id="d003l181" n="178">Gallus adest vigil et curvo cadit Argus ab ense.</l>
                <l xml:id="d003l182" n="179">Ad levam nova sponsa sedet facieque superbit</l>
                <l xml:id="d003l183" n="180">Egregia et rare letatur imagine dotis.</l>
                <l xml:id="d003l184" n="181">Hec prope Gorgonidum stat fabula nota sororum,</l>
                <l xml:id="d003l185" n="182">Anguicomumque caput fraterna Perseus arpe</l>
                <l xml:id="d003l186" n="183">Obtruncans fixus speculo et cervice reflexa,</l>
                <l xml:id="d003l187" n="184">Marmoreusque senex atque ortum sanguine monstrum</l>
                <l xml:id="d003l188" n="185">Alatus sonipes et Musis fons sacer almis.</l>
                <l xml:id="d003l189" n="186">Necnon funerei post hec Mavortis imago</l>
                <l xml:id="d003l190" n="187">Curribus insistens aderat furibunda cruentis:</l>
                <l xml:id="d003l191" n="188">Hinc lupus, hinc rauce stridentes tristia Dire;</l>
                <l xml:id="d003l192" n="189">Cassis erat capiti fulgens manibusque flagellum.</l>
                <l xml:id="d003l193" n="190">Hinc ignominiam compertaque furta dolose</l>
                <l xml:id="d003l194" n="191">Coniugis aspiciens Vulcanus abire parabat,</l>
                <l xml:id="d003l195" n="192">Sed pede tentus erat claudo; quem turba deorum</l>
                <l xml:id="d003l196" n="193">Vidit et obliquum riserunt astra maritum.</l>
                <l xml:id="d003l197" n="194">Cornua tollentem celo facieque rubentem</l>
                <l xml:id="d003l198" n="195">Pectora sideribus distinctum Pana videres:</l>
                <l xml:id="d003l199" n="196">Hispida crura rigent, pedibus terit antra caprinis</l>
                <l xml:id="d003l200" n="197">Et pastorali baculum fert more recurvum;</l>
                <l xml:id="d003l201" n="198">Texta sibi ex calamis sonat ingens fistula septem.</l>
                <l xml:id="d003l202" n="199">Parte alia sua sceptra gerens regina dearum</l>
                <l xml:id="d003l203" n="200">Cara Iovis soror et coniunx augusta sedebat;</l>
                <l xml:id="d003l204" n="201">Huic sublime caput velatum est nube decora,</l>
                <l xml:id="d003l205" n="202">Discolor aspectu quam circum amplectitur Iris,</l>
                <l xml:id="d003l206" n="203">Pavonesque pedum domine vestigia lambunt.</l>
                <l xml:id="d003l207" n="204">Proxima terrifice species armata Minerve</l>
                <l xml:id="d003l208" n="205">Virginis, ut perhibent, dextre cui longior hasta</l>
                <l xml:id="d003l209" n="206">Et cristam galea alta movens: hanc Gorgonis ora</l>
                <l xml:id="d003l210" n="207">Cristallinus habens clipeus tegit; inque tenebris</l>
                <l xml:id="d003l211" n="208">Prospectante dea volitat nocturna volucris,</l>
                <l xml:id="d003l212" n="209">Cecropiusque nova frondescit campus oliva.</l>
                <l xml:id="d003l213" n="210">Hec cerebro prognata Iovis Venerisque pudendum</l>
                <l xml:id="d003l214" n="211">Illudit genus et primordia feda sororis.</l>
                <l xml:id="d003l215" n="212">Nuda Venus pelagoque natans, ubi prima refertur</l>
                <l xml:id="d003l216" n="213">Turpis origo dee, concam lasciva gerebat</l>
                <l xml:id="d003l217" n="214">Purpureis ornata rosis, volucresque columbas</l>
                <l xml:id="d003l218" n="215">Semper habens, nudisque tribus comitata puellis,</l>
                <l xml:id="d003l219" n="216">Quarum prima quidem nobis aversa, sed ambe</l>
                <l xml:id="d003l220" n="217">Ad nos conversos oculos vultusque tenebant</l>
                <l xml:id="d003l221" n="218">Innexe alternis percandida brachia nodis.</l>
                <l xml:id="d003l222" n="219">Nec puer alatus nec acutis plena sagittis</l>
                <l xml:id="d003l223" n="220">Post tergum pharetra deerat nec mortifer arcus.</l>
                <l xml:id="d003l224" n="221">Ille unam ex multis iaciens in Apolline fixam</l>
                <l xml:id="d003l225" n="222">Liquerat: hic superi rumpebant astra fragore;</l>
                <l xml:id="d003l226" n="223">Trux puer in gremium care genitricis abibat.</l>
                <l xml:id="d003l227" n="224">Inde choris Driadum nemus omne Dyana replebat;</l>
                <l xml:id="d003l228" n="225">Horeades Faunique leves Satirique sequentes</l>
                <l xml:id="d003l229" n="226">Plaudebant in circuitu, multumque Dyane</l>
                <l xml:id="d003l230" n="227">Dilectus viridi stertebat cespite pastor.</l>
                <l xml:id="d003l231" n="228">Fonte, miser, nitido pulcherrima membra lavantem</l>
                <l xml:id="d003l232" n="229">Viderat Actheon: rapido mox ipse repente</l>
                <l xml:id="d003l233" n="230">Dente canum laceratus erat. Sibi cerva cadebat</l>
                <l xml:id="d003l234" n="231">Sacra. Dea in Scithica non sic placabilis ara.</l>
                <l xml:id="d003l235" n="232">Ultima sed mater Cibele, cui gratior Yda</l>
                <l xml:id="d003l236" n="233">Nulla fuit tellus, magno grandeva sedebat</l>
                <l xml:id="d003l237" n="234">Corpore consistens, clavi sceptroque verenda:</l>
                <l xml:id="d003l238" n="235">Vestis honor varie, Frigiisque ex turribus altam</l>
                <l xml:id="d003l239" n="236">Gestabat capiti sobolis fecunda coronam.</l>
                <l xml:id="d003l240" n="237">Namque omnes peperisse deos ipsumque Tonantem</l>
                <l xml:id="d003l241" n="238">Hanc veteres memorant. Liceat sed vera fateri,</l>
                <l xml:id="d003l242" n="239">Hec eadem sevos utero variante Gigantes</l>
                <l xml:id="d003l243" n="240">Protulit, infandas mundo per secula pestes.</l>
                <l xml:id="d003l244" n="241">Curribus hec agitur domita cervice leonum.</l>
                <l xml:id="d003l245" n="242">At procul inferni moderator turbidus orbis</l>
                <l xml:id="d003l246" n="243">Sulphureo insistens solio tenebrosa regebat</l>
                <l xml:id="d003l247" n="244">Tartara; quem iuxta coniunx inamena sedebat</l>
                <l xml:id="d003l248" n="245">Rapta olim, ut fama est, Sicule sub vallibus Ethne.</l>
                <l xml:id="d003l249" n="246">Hic dolor, hic gemitus animarum admissa luentum,</l>
                <l xml:id="d003l250" n="247">Et claustris distincta novem pallentia regna</l>
                <l xml:id="d003l251" n="248">Cernuntur, Stigiique nigre stant gurgitis unde.</l>
                <l xml:id="d003l252" n="249">Tristior has Acheron fluctu perlabitur atro</l>
                <l xml:id="d003l253" n="250">Concretam limo cogens fluitare paludem;</l>
                <l xml:id="d003l254" n="251">Cocytusque gemens lacrimoso flumine Avernum</l>
                <l xml:id="d003l255" n="252">Circuit hinc oriens et ripis antra pererrat</l>
                <l xml:id="d003l256" n="253">Umbrarumque choros; necnon Flegetontis adusta</l>
                <l xml:id="d003l257" n="254">Gurges aqua tacitique lacus oblivia Lethes</l>
                <l xml:id="d003l258" n="255">Funduntur, tristique animas qui transvehat amni</l>
                <l xml:id="d003l259" n="256">Puppe senex fusca residet remoque gubernat.</l>
                <l xml:id="d003l260" n="257">Hec rex cunta videt Stigius cum coniuge torva</l>
                <l xml:id="d003l261" n="258">Per tenebras longe aspiciens et lurida pascit</l>
                <l xml:id="d003l262" n="259">Lumina suppliciis variis, sevoque ministros</l>
                <l xml:id="d003l263" n="260">Imperio exagitat; cui Mors cui tristia queque</l>
                <l xml:id="d003l264" n="261">Et Furie et torto famulantur stamine Parce,</l>
                <l xml:id="d003l265" n="262">Sub pedibusque triceps iacet atre ianitor urbis.</l>
                <l xml:id="d003l266" n="263">Hec variis insculpta modis atque ordine miro</l>
                <l xml:id="d003l267" n="264">A superum regnis centrum perducta sub imum</l>
                <l xml:id="d003l268" n="265">Lelius aspiciens, puro nil vilius auro</l>
                <l xml:id="d003l269" n="266">Agnoscit pedibusque premit que cara putantur.</l>
                <l xml:id="d003l270" n="267">Inde procul magne transcursis finibus aule</l>
                <l xml:id="d003l271" n="268">Pervenit ad regem. Solio tunc ille superbo</l>
                <l xml:id="d003l272" n="269">Surgit et amplexum cupide petit hospitis. Inde</l>
                <l xml:id="d003l273" n="270">Considunt. Placido mox Lelius incipit ore:</l>
                <l xml:id="d003l274" n="271">"Optime rex, tanto quem Sors dignatur amico,</l>
                <l xml:id="d003l275" n="272">Quantum non alium rediens Sol litore ab Indo,</l>
                <l xml:id="d003l276" n="273">Dum petit Hesperium despectans cunta cubile,</l>
                <l xml:id="d003l277" n="274">Aut videt aut vidit, mens aut, nisi ceca, videbit,</l>
                <l xml:id="d003l278" n="275">Suscipe; ne vanas abeant mea verba per auras.</l>
                <l xml:id="d003l279" n="276">Maximus in magno Scipio notissimus Orbe</l>
                <l xml:id="d003l280" n="277">Te salvere iubet. Si quid sanctumque piumque</l>
                <l xml:id="d003l281" n="278">Est usquam, si pura fides, si cura decoris</l>
                <l xml:id="d003l282" n="279">Durat apud gentes, populo sunt largiter uni</l>
                <l xml:id="d003l283" n="280">Omnia; sed populi summam vir possidet unus.</l>
                <l xml:id="d003l284" n="281">Roma caput rerum: Scipio dux summus in illa est.</l>
                <l xml:id="d003l285" n="282">Haud equidem conficta cano. Nunc ille tuam, rex,</l>
                <l xml:id="d003l286" n="283">Poscit amicitiam. Vidisti qualia Penis</l>
                <l xml:id="d003l287" n="284">Pectora sint, quam fluxa fides. Michi crede, secundos</l>
                <l xml:id="d003l288" n="285">Bellorum eventus si, quos Deus ille deorum</l>
                <l xml:id="d003l289" n="286">Avertat, Fortuna daret, tibi pessima regni est</l>
                <l xml:id="d003l290" n="287">Conditio et multis obnoxia vita periclis.</l>
                <l xml:id="d003l291" n="288">Et modo terror eos, non spiritus ullus amoris</l>
                <l xml:id="d003l292" n="289">Continet. At nulla Romanis certior ars est</l>
                <l xml:id="d003l293" n="290">Quam servare fidem; nil illa est carius: ample</l>
                <l xml:id="d003l294" n="291">Divitie nobis dulces numerantur amici.</l>
                <l xml:id="d003l295" n="292">Testis adest parvo distans Hispania tractu,</l>
                <l xml:id="d003l296" n="293">Testis et Ausonia est; at tu nunc, Africa, nostram</l>
                <l xml:id="d003l297" n="294">Experiare fidem et Populi promissa togati.</l>
                <l xml:id="d003l298" n="295">Ipse tibi nostra nichil oportunius usquam</l>
                <l xml:id="d003l299" n="296">Cernis amicitia. Procul absumus, unde timeri</l>
                <l xml:id="d003l300" n="297">Tedia rara queant. Si poscimur, ampla paratis</l>
                <l xml:id="d003l301" n="298">Classibus exiguo transmittimus equora vento:</l>
                <l xml:id="d003l302" n="299">Nostra, ubi tempus erit, medio radiantia campo</l>
                <l xml:id="d003l303" n="300">Improvisa tuis occurrent hostibus arma.</l>
                <l xml:id="d003l304" n="301">Preterea, nisi seva viam, quam sternimus, ultro</l>
                <l xml:id="d003l305" n="302">Obstruit ac medios Fortuna intercipit actus,</l>
                <l xml:id="d003l306" n="303">Fixa, manet Populo sententia tollere turbas</l>
                <l xml:id="d003l307" n="304">Regum atque indignis sceptrum extorquere tyrannis,</l>
                <l xml:id="d003l308" n="305">Omnia ut ad paucos redeant; nam rege sub uno</l>
                <l xml:id="d003l309" n="306">Optimus est patrie status et male vivitur inter</l>
                <l xml:id="d003l310" n="307">Regnantum sine lege greges. Tunc Africa tandem</l>
                <l xml:id="d003l311" n="308">Omnis ad unius redeat moderamina regis.</l>
                <l xml:id="d003l312" n="309">Cetera pretereo: nam quis te dignior alter</l>
                <l xml:id="d003l313" n="310">Litus Athlanteum Rubrasque interiacet undas?</l>
                <l xml:id="d003l314" n="311">Munera quin etiam ne despice fortis amici.</l>
                <l xml:id="d003l315" n="312">Is tibi namque Apulis rapidum sub finibus ortum</l>
                <l xml:id="d003l316" n="313">Mittit equum bellis habilem, qui cursibus Austros</l>
                <l xml:id="d003l317" n="314">Equat et infesto venientia tela Tonante.</l>
                <l xml:id="d003l318" n="315">Iungit equo phaleras niveoque monilia collo</l>
                <l xml:id="d003l319" n="316">Aurea Samnitico quondam prerepta tyranno.</l>
                <l xml:id="d003l320" n="317">Addit et arma viro rigidis fortissima venis</l>
                <l xml:id="d003l321" n="318">Quas aperit vario prefertilis Ilva metallo.</l>
                <l xml:id="d003l322" n="319">Aspice nigrantem galeam gladiumque nitentem;</l>
                <l xml:id="d003l323" n="320">Aspice quam tutum tegit ingens lamina pectus,</l>
                <l xml:id="d003l324" n="321">Ut faciles ocree, variis ut purpura bullis</l>
                <l xml:id="d003l325" n="322">Intertexta micat ferrumque obnubit opacum,</l>
                <l xml:id="d003l326" n="323">Ferreus ut fulvo stimulus splendescat in auro,</l>
                <l xml:id="d003l327" n="324">Ut procul hasta ferit, clipeusque ut vulnera curvo</l>
                <l xml:id="d003l328" n="325">Excutit obiectu calibum. Romana deinceps</l>
                <l xml:id="d003l329" n="326">In bellum fer signa, precor. Felicibus ista</l>
                <l xml:id="d003l330" n="327">Sumpseris auspiciis magni Scipionis amicus.</l>
                <l xml:id="d003l331" n="328">Hoc petit ille volens, hoc te tua Roma precatur.</l>
                <l xml:id="d003l332" n="329">Iunge fidem fedusque feri. Sit faustus utrisque</l>
                <l xml:id="d003l333" n="330">Iste dies gemina semper celebrandus in ora</l>
                <l xml:id="d003l334" n="331">Europe Libieque bonus." Sic ille locutus</l>
                <l xml:id="d003l335" n="332">Conticuit, vocemque simul vultumque remisit.</l>
                <l xml:id="d003l336" n="333">Tum rex blandus ait: "Vestrum, Romane, libenter</l>
                <l xml:id="d003l337" n="334">Propositum amplector, nec amici munera tanti</l>
                <l xml:id="d003l338" n="335">Despicio vestramque fidem. Sed iungere fedus</l>
                <l xml:id="d003l339" n="336">In partemque novi subito transire pericli</l>
                <l xml:id="d003l340" n="337">Sponte mea vereor, nisi primum cernere coram</l>
                <l xml:id="d003l341" n="338">Magnanimum facis ipse ducem. Michi summa voluntas</l>
                <l xml:id="d003l342" n="339">Victricem tetigisse manum, que federis obses</l>
                <l xml:id="d003l343" n="340">Fida sit et pignus venture in secula pacis.</l>
                <l xml:id="d003l344" n="341">Scimus quanta quidem virtus, quam clara per Orbem</l>
                <l xml:id="d003l345" n="342">Fama viri: nullus Romano illustrior usquam</l>
                <l xml:id="d003l346" n="343">Vivit in imperio, nullusque potentior alter</l>
                <l xml:id="d003l347" n="344">Flectere voce animos et pectora fronte movere.</l>
                <l xml:id="d003l348" n="345">Tangimur et meritis et nomine tangimur ipso;</l>
                <l xml:id="d003l349" n="346">Optamusque ducis congressum: dextera dextre</l>
                <l xml:id="d003l350" n="347">Hereat atque oculis oculi, permixtaque verbis</l>
                <l xml:id="d003l351" n="348">Verba sonent faciatque fidem presentia fame.</l>
                <l xml:id="d003l352" n="349">Nam neque usque adeo sunt corda ferocia nobis,</l>
                <l xml:id="d003l353" n="350">Pectore sub nostro nec mens tam barbara vivit,</l>
                <l xml:id="d003l354" n="351">Ut non pulcra oculos moveant, spectataque Virtus</l>
                <l xml:id="d003l355" n="352">Illiciat capiatque animos. Me maxima regni</l>
                <l xml:id="d003l356" n="353">Cura tenet dubii, finesque excedere avitos</l>
                <l xml:id="d003l357" n="354">Circumfusa vetat regio fecunda tyrannis.</l>
                <l xml:id="d003l358" n="355">Ivissem visurus eum, nec gloria facti</l>
                <l xml:id="d003l359" n="356">Parva foret, tantum quesisse per equor amicum.</l>
                <l xml:id="d003l360" n="357">Ille igitur quem degeneris non lenta morantur</l>
                <l xml:id="d003l361" n="358">Frena metus, quem ferre mali patientior etas</l>
                <l xml:id="d003l362" n="359">Aspera queque monet, si nostri est cura - per undas</l>
                <l xml:id="d003l363" n="360">Tuta via est - sociam, si quid michi credis, ad aulam</l>
                <l xml:id="d003l364" n="361">Colloquium petat et sermone fruatur amico.</l>
                <l xml:id="d003l365" n="362">Interea tamen ad nostras accedere mensas</l>
                <l xml:id="d003l366" n="363">Umbra monet crescens et pars extrema diei."</l>
                <l xml:id="d003l367" n="364">Dixit, et exurgens solio dextramque benigne</l>
                <l xml:id="d003l368" n="365">Apprendens, stratis sublimem ex more locavit</l>
                <l xml:id="d003l369" n="366">Purpureis. Notum mox ampla per atria signum</l>
                <l xml:id="d003l370" n="367">Dat tuba. Conveniunt famuli, turmeque frequentes</l>
                <l xml:id="d003l371" n="368">Discurrunt. Non una dapes: non pocula simplex</l>
                <l xml:id="d003l372" n="369">Cura fuit variare viris. Pars aurea gestant</l>
                <l xml:id="d003l373" n="370">Vasa manu, pars cristallo splendentia puro;</l>
                <l xml:id="d003l374" n="371">Ast alii effossos gemma crateras in ampla</l>
                <l xml:id="d003l375" n="372">Implebant spumante mero, quod miserat olim</l>
                <l xml:id="d003l376" n="373">Ipsa parens Meroe Phebo succensa propinquo.</l>
                <l xml:id="d003l377" n="374">Ardescit splendore domus fremituque redundat.</l>
                <l xml:id="d003l378" n="375">Talis apud mensas - nisi testem spernis Homerum -</l>
                <l xml:id="d003l379" n="376">Cena fit Alcinoi: sedet illic blandus Ulixes,</l>
                <l xml:id="d003l380" n="377">Lelius hic hospes mellito affabilis ore.</l>
                <l xml:id="d003l381" n="378">Vixdum finis erat dapibus, cum comptus in ostro</l>
                <l xml:id="d003l382" n="379">Astitit ante oculos iuvenis patrioque canoram</l>
                <l xml:id="d003l383" n="380">Increpuit de more liram. Dulcedine mira</l>
                <l xml:id="d003l384" n="381">Obstupuere omnes. Sonitum mox verba secuntur:</l>
                <l xml:id="d003l385" n="382">"Maximus Alcides, postquam fera monstra per orbem</l>
                <l xml:id="d003l386" n="383">Perdomuit fecitque viam sibi vivus ad astra,</l>
                <l xml:id="d003l387" n="384">Evacuans saltus Nemeos Lernamque paludem</l>
                <l xml:id="d003l388" n="385">Terribilesque diu umbrosi colles Erimanthi,</l>
                <l xml:id="d003l389" n="386">Faucibus Hemonie scissis clarisque duabus</l>
                <l xml:id="d003l390" n="387">Urbibus eversis stratisque bimembribus altis</l>
                <l xml:id="d003l391" n="388">Et ceso Gerione ferox dignatus ad istas</l>
                <l xml:id="d003l392" n="389">Ferre gradum terras et nostra pericula tandem</l>
                <l xml:id="d003l393" n="390">Discutiens, patriis Antheum extinxit in arvis.</l>
                <l xml:id="d003l394" n="391">Libertas hinc nostra venit: teterrima pestis</l>
                <l xml:id="d003l395" n="392">Herculea compressa manu tuta omnia late</l>
                <l xml:id="d003l396" n="393">Liquit et insolitis patuerunt rura colonis.</l>
                <l xml:id="d003l397" n="394">Omnibus exactis, pacati conscius Orbis</l>
                <l xml:id="d003l398" n="395">Ipse sibi, limenque petens interritus Orci,</l>
                <l xml:id="d003l399" n="396">Cominus horribilemque ausus spectare Megeram,</l>
                <l xml:id="d003l400" n="397">Haud procul a nostris memorandum finibus alte</l>
                <l xml:id="d003l401" n="398">Erexit geminas pelago turbante Columnas,</l>
                <l xml:id="d003l402" n="399">Utque pererrati foret illic terminus Orbis</l>
                <l xml:id="d003l403" n="400">Edixit; fueratque diu, sed nuper ab Ortu</l>
                <l xml:id="d003l404" n="401">Vesanus veniens iuvenis convellere metam</l>
                <l xml:id="d003l405" n="402">Est ausus, nomenque ideo mutare nequivit</l>
                <l xml:id="d003l406" n="403">Herculis auctoris, Libie cui rura tenenti</l>
                <l xml:id="d003l407" n="404">Longevus nimioque Athlas sub pondere fessus</l>
                <l xml:id="d003l408" n="405">Deposuit celum ac stellas; sic ipse quievit.</l>
                <l xml:id="d003l409" n="406">Nec sibi longa quies, nam mox dulcedine captus</l>
                <l xml:id="d003l410" n="407">Heu miser! atque oculos ausus vidisse Meduse</l>
                <l xml:id="d003l411" n="408">Vertitur in scopulos. Nunc stat quem cernimus ipsi</l>
                <l xml:id="d003l412" n="409">Magnus et ingenti tellurem contegit umbra</l>
                <l xml:id="d003l413" n="410">Immensoque iacet spatio porrectus et astra</l>
                <l xml:id="d003l414" n="411">Vertice tangit adhuc. Illum nix hospita semper</l>
                <l xml:id="d003l415" n="412">Et nimbi atque aure quatiunt et fulmina et imbres.</l>
                <l xml:id="d003l416" n="413">Non tamen ipse diu post casum mansit inultus;</l>
                <l xml:id="d003l417" n="414">Ultor ab Archadia nam Palladis arte tremendi</l>
                <l xml:id="d003l418" n="415">Colla tulit monstri. Libicas cruor ille nefanda</l>
                <l xml:id="d003l419" n="416">Infecit sanie tabi stillantis harenas:</l>
                <l xml:id="d003l420" n="417">Sic nocuit mundo vivens moriensque Medusa.</l>
                <l xml:id="d003l421" n="418">Post regina Tyro fugiens his finibus ampla</l>
                <l xml:id="d003l422" n="419">Menia construxit magnam Carthaginis urbem.</l>
                <l xml:id="d003l423" n="420">Ex re nomen ei est. Mox aspernata propinqui</l>
                <l xml:id="d003l424" n="421">Coniugium regis, cum publica vota suorum</l>
                <l xml:id="d003l425" n="422">Urgerent, veteris non immemor illa mariti,</l>
                <l xml:id="d003l426" n="423">Morte pudicitiam redimit. Sic urbis origo</l>
                <l xml:id="d003l427" n="424">Oppetiit regina ferox. Iniuria quanta</l>
                <l xml:id="d003l428" n="425">Huic fiat, si forte aliquis - quod credere non est -</l>
                <l xml:id="d003l429" n="426">Ingenio confisus erit, qui carmine sacrum</l>
                <l xml:id="d003l430" n="427">Nomen ad illicitos ludens traducat amores!</l>
                <l xml:id="d003l431" n="428">His igitur fundata modis urbs tempore crevit</l>
                <l xml:id="d003l432" n="429">Exiguo; at rebus semper coniuncta secundis</l>
                <l xml:id="d003l433" n="430">Invidia excivit validas in prelia gentes.</l>
                <l xml:id="d003l434" n="431">Tunc acres vixere viri, quos inter amore</l>
                <l xml:id="d003l435" n="432">Insignes patrie fratres Carthago Philenos</l>
                <l xml:id="d003l436" n="433">Nunc colit extinctos numerumque auxisse deorum</l>
                <l xml:id="d003l437" n="434">Extimat ac gemini veneratur numinis aram.</l>
                <l xml:id="d003l438" n="435">Hi patrie vitam cupidi si forte negassent,</l>
                <l xml:id="d003l439" n="436">Plura Cireneo cecidissent milia campo.</l>
                <l xml:id="d003l440" n="437">Ultima nunc bellis agitur ferventibus etas,</l>
                <l xml:id="d003l441" n="438">Nec mare quod sevit medio, nec iuncta Caribdi</l>
                <l xml:id="d003l442" n="439">Scilla rapax Italis Penos a finibus arcet.</l>
                <l xml:id="d003l443" n="440">Hanibal eterno dignus cognomine montes</l>
                <l xml:id="d003l444" n="441">Perfregit Latios atque invia rupit aceto</l>
                <l xml:id="d003l445" n="442">Saxa prius stravitque viam legionibus aptam</l>
                <l xml:id="d003l446" n="443">Hic ubi silvestres soleant titubare capelle.</l>
                <l xml:id="d003l447" n="444">Concursum est totiens: iam sanguine rura madescunt,</l>
                <l xml:id="d003l448" n="445">Iamque rubent fontes, Italis iamque altior arvis</l>
                <l xml:id="d003l449" n="446">Exerit herba caput, subito demissus ab astris</l>
                <l xml:id="d003l450" n="447">Cum iuvenis memorandus adest patrieque ruinas</l>
                <l xml:id="d003l451" n="448">Fert humero. Videt hunc claris Hispania factis,</l>
                <l xml:id="d003l452" n="449">Africa iamque audit. Sic nunc incerta duorum</l>
                <l xml:id="d003l453" n="450">Stat Fortuna ducum, sic iam sub pondere nutat.</l>
                <l xml:id="d003l454" n="451">Finis erit quem Fata dabunt; sed magna parantur."</l>
                <l xml:id="d003l455" n="452">Huc ubi perduxit carmen, citharista repente</l>
                <l xml:id="d003l456" n="453">Subticuit digitoque liram percussit inanem.</l>
                <l xml:id="d003l457" n="454">Plausus ad hec sequitur procerum populique faventis.</l>
                <l xml:id="d003l458" n="455">Rexque iterum: "Libicos audisti ex ordine casus,</l>
                <l xml:id="d003l459" n="456">Hospes", ait "nostreque vides primordia gentis.</l>
                <l xml:id="d003l460" n="457">Gratia si dictis est debita, vestra retexe</l>
                <l xml:id="d003l461" n="458">Principia vestrosque duces." Hic leniter ille</l>
                <l xml:id="d003l462" n="459">Subridens "Quam congeriem, rex optime, rerum</l>
                <l xml:id="d003l463" n="460">Exigis! an breviter nostros audire triumphos</l>
                <l xml:id="d003l464" n="461">Forte putas? Brevior narrantibus exeat annus;</l>
                <l xml:id="d003l465" n="462">Tu petis anguste conferri in tempora noctis,</l>
                <l xml:id="d003l466" n="463">Cuius magna retro pars est. Tum lingua volentem</l>
                <l xml:id="d003l467" n="464">Deserit: impediunt cure somnusque laborque.</l>
                <l xml:id="d003l468" n="465">Non vacat hec inter tempus sermone tenere.</l>
                <l xml:id="d003l469" n="466">Quis facile Italiam per secula longa frementem</l>
                <l xml:id="d003l470" n="467">Tuscorumque acies et tot Samnitica bella</l>
                <l xml:id="d003l471" n="468">Ac totiens verso fugientes agmine Gallos</l>
                <l xml:id="d003l472" n="469">Explicet? aut nostros et in hac tellure labores</l>
                <l xml:id="d003l473" n="470">Et pelagi medio, quo Fors contraxerat ambas</l>
                <l xml:id="d003l474" n="471">Protinus infesto coeuntes remige classes?</l>
                <l xml:id="d003l475" n="472">Aut quas infelix passa est Hispania clades,</l>
                <l xml:id="d003l476" n="473">Plena cadaveribus nec habentia flumina cursum,</l>
                <l xml:id="d003l477" n="474">Assidueque novis fumantia cedibus arva?</l>
                <l xml:id="d003l478" n="475">Que nostri fecere duces. Annalibus altis</l>
                <l xml:id="d003l479" n="476">Tantarum capitur vix pars millesima rerum;</l>
                <l xml:id="d003l480" n="477">Quos, si forte iuvat, Tarpeia mittet ab arce</l>
                <l xml:id="d003l481" n="478">Scipio transcriptos. Ibi nam custodia templi</l>
                <l xml:id="d003l482" n="479">Publica nostrorum servat monimenta laborum.</l>
                <l xml:id="d003l483" n="480">Illic multa leges, que, sint licet ampla, putato</l>
                <l xml:id="d003l484" n="481">Esse minora tamen vero. Nec teste citato</l>
                <l xml:id="d003l485" n="482">Est opus: acta patent. Scriptorum copia nunquam</l>
                <l xml:id="d003l486" n="483">Romano fuit in populo, quos Graius abunde</l>
                <l xml:id="d003l487" n="484">Orbis habet. Nostris facere est quam scribere multo</l>
                <l xml:id="d003l488" n="485">Gratius atque aliis laudanda relinquere facta</l>
                <l xml:id="d003l489" n="486">Quam laudare alios. Quin angustissima libris</l>
                <l xml:id="d003l490" n="487">Si quibus interdum videas que gessimus, illos</l>
                <l xml:id="d003l491" n="488">Externe scripsere manus. At Greca Latinis</l>
                <l xml:id="d003l492" n="489">Addita res nequeunt tantas equare loquendo</l>
                <l xml:id="d003l493" n="490">Ingenia: hoc vestro maneat sub pectore certum.</l>
                <l xml:id="d003l494" n="491">Nunc quantum nocturna patet sermonibus hora,</l>
                <l xml:id="d003l495" n="492">Principia expediam. Teucrorum a sanguine longe</l>
                <l xml:id="d003l496" n="493">Gentis origo venit, victrix quem Grecia bello</l>
                <l xml:id="d003l497" n="494">Dicitur ad patrios muros sparsisse bilustri:</l>
                <l xml:id="d003l498" n="495">Et fortasse aliquis iam tanti criminis ultor</l>
                <l xml:id="d003l499" n="496">Natus in Italia est. Sed nunc ad cepta revertor.</l>
                <l xml:id="d003l500" n="497">Naufragio ex tanto vixque ex tot milibus unus</l>
                <l xml:id="d003l501" n="498">Integer enavit sine crimine. Namque ubi Troie</l>
                <l xml:id="d003l502" n="499">Matris adhuc Frigio fumabat litore bustum</l>
                <l xml:id="d003l503" n="500">Iamque cinis facilem incipiens glomerare favillam,</l>
                <l xml:id="d003l504" n="501">Inclitus et claris multum spectatus in armis</l>
                <l xml:id="d003l505" n="502">Dux Anchisiades, cui non via prona salutis</l>
                <l xml:id="d003l506" n="503">Viribus aut propriis aut urbibus esset amicis,</l>
                <l xml:id="d003l507" n="504">Destituit patriam lacrimans caramque cubilis</l>
                <l xml:id="d003l508" n="505">Consortem, et passus terra casusque tremendos</l>
                <l xml:id="d003l509" n="506">Erroresque vagos et mille pericula ponti,</l>
                <l xml:id="d003l510" n="507">Impiger Ausonias tandem tamen attigit oras:</l>
                <l xml:id="d003l511" n="508">Isque, ubi belligerum Latii sensere coloni</l>
                <l xml:id="d003l512" n="509">Troiugenam, externoque viro Lavinia pactos</l>
                <l xml:id="d003l513" n="510">Reddidit amplexus, sacro pia flumine membra</l>
                <l xml:id="d003l514" n="511">Deseruit moriens. Puer hunc excepit Iulus</l>
                <l xml:id="d003l515" n="512">Succedens illumque alii. Sic omnia regum</l>
                <l xml:id="d003l516" n="513">Tempora fluxerunt, Longam qui menibus Albam</l>
                <l xml:id="d003l517" n="514">Sub sceptris habuere suis, ad Tybridis undam</l>
                <l xml:id="d003l518" n="515">Donec magnanimus posuit nova menia pastor,</l>
                <l xml:id="d003l519" n="516">Ultor avi, vindex scelerum, quem nostra parentem</l>
                <l xml:id="d003l520" n="517">Dixit et ethereas defunctum traxit ad arces</l>
                <l xml:id="d003l521" n="518">Posteritas, raptoque tulit sua thura Quirino.</l>
                <l xml:id="d003l522" n="519">Fundamenta vides urbisque exordia nostre.</l>
                <l xml:id="d003l523" n="520">Quos tibi nunc sermone duces, que nomina fando</l>
                <l xml:id="d003l524" n="521">Exequar? Innumeram video concrescere turbam,</l>
                <l xml:id="d003l525" n="522">Precipue ex quo Libertas tulit ampla virorum</l>
                <l xml:id="d003l526" n="523">Semina nobilium et tranquilla pavit in urbe</l>
                <l xml:id="d003l527" n="524">Ingentes animas. Stellate sidera noctis</l>
                <l xml:id="d003l528" n="525">Et pelagi fluctus et harenas litoris ante</l>
                <l xml:id="d003l529" n="526">Enumerem, quam cunta quibus mea Roma superbit</l>
                <l xml:id="d003l530" n="527">Nomina clara ducum: Curios fortesque Camillos</l>
                <l xml:id="d003l531" n="528">Et Paulos bello claros Fabiosque trecentos,</l>
                <l xml:id="d003l532" n="529">Quos simul una dies patrie subduxit egenti,</l>
                <l xml:id="d003l533" n="530">Torquatosque truces, Lepidos durosque Catones,</l>
                <l xml:id="d003l534" n="531">Fabricios modico contentos, indita cursu</l>
                <l xml:id="d003l535" n="532">Nomina, queque dedit celo demissa volucris,</l>
                <l xml:id="d003l536" n="533">Marcellosque animi illustres Graccosque feroces</l>
                <l xml:id="d003l537" n="534">Et Regulos fidei plenos, que nomina belli</l>
                <l xml:id="d003l538" n="535">Fama tulit pridem vestras, ni fallor, ad aures,</l>
                <l xml:id="d003l539" n="536">Et qui magna procul transcendunt omnia, summos</l>
                <l xml:id="d003l540" n="537">Scipiadas, quos alma domus Cornelia celo</l>
                <l xml:id="d003l541" n="538">Extulit atque hominum superis equavit alumnos,</l>
                <l xml:id="d003l542" n="539">Unde ducum dux ille genus trahit. Est michi magnus</l>
                <l xml:id="d003l543" n="540">Enumerare labor vel nomina sola domorum:</l>
                <l xml:id="d003l544" n="541">Quod si gesta velim percurrere digna relatu,</l>
                <l xml:id="d003l545" n="542">Quantus erit? Non usque adeo michi ferrea lingua est,</l>
                <l xml:id="d003l546" n="543">Nec tibi sint aures. At ne fortasse putetur</l>
                <l xml:id="d003l547" n="544">Exemplo caruisse fides quam vestra Philenis</l>
                <l xml:id="d003l548" n="545">Fratribus altisono cecinerunt carmina cantu,</l>
                <l xml:id="d003l549" n="546">Pauca sed e pleno longe repetentur acervo.</l>
                <l xml:id="d003l550" n="547">Namque olim, aut vento terram impellente latenti</l>
                <l xml:id="d003l551" n="548">Aut causa quacumque alia, prerupta vorago</l>
                <l xml:id="d003l552" n="549">Romano patefacta foro conterruit Urbem.</l>
                <l xml:id="d003l553" n="550">Stabant attoniti pleno circum agmine Patres:</l>
                <l xml:id="d003l554" n="551">Undique solicitum pregrandia volvere saxa</l>
                <l xml:id="d003l555" n="552">Vulgus anhelabat; pars convectare canistris</l>
                <l xml:id="d003l556" n="553">Tellurem magnasque trabes. Nil molibus illis</l>
                <l xml:id="d003l557" n="554">Cum fieret, simul ira deum manifesta moveret,</l>
                <l xml:id="d003l558" n="555">Consilio superum visum est compescere pestem.</l>
                <l xml:id="d003l559" n="556">Dum pavidi responsa petunt, consultus aruspex</l>
                <l xml:id="d003l560" n="557">'O preclara novis gens' inquit 'territa monstris,</l>
                <l xml:id="d003l561" n="558">Hoc specus explendum est non qua ratione putatis.</l>
                <l xml:id="d003l562" n="559">Quid iuvat aggestu lapidum et telluris inani</l>
                <l xml:id="d003l563" n="560">Flectere velle deos? Non si Tarpeius in imas</l>
                <l xml:id="d003l564" n="561">Sexque alii latebras descendant ordine colles,</l>
                <l xml:id="d003l565" n="562">Ac super incumbat gravis Appenninus et Ethna,</l>
                <l xml:id="d003l566" n="563">Finis erit. Sunt que vobis pretiosa dehiscens</l>
                <l xml:id="d003l567" n="564">Fossa petit: paucis plenus concurret hiatus'.</l>
                <l xml:id="d003l568" n="565">His dictis riguere animi, pallorque per omnes</l>
                <l xml:id="d003l569" n="566">Mestus erat: multi gemmas aurumque ferebant</l>
                <l xml:id="d003l570" n="567">Argentumque alii, namque hec meliora putantur</l>
                <l xml:id="d003l571" n="568">Inter inexperta et verorum ignara bonorum</l>
                <l xml:id="d003l572" n="569">Corda hominum, quos ceca ligat terrena cupido</l>
                <l xml:id="d003l573" n="570">Nigraque corporei quos carceris occupat umbra.</l>
                <l xml:id="d003l574" n="571">Unus ibi ante alios iuvenum fortissimus alte</l>
                <l xml:id="d003l575" n="572">Exclamat: 'Que tanta animis ignavia, ceci?</l>
                <l xml:id="d003l576" n="573">Vilia pro caris, pro magnis parva tulistis.</l>
                <l xml:id="d003l577" n="574">Nil opus est auro, fedis quod terra cavernis</l>
                <l xml:id="d003l578" n="575">Evomit, aut lectis inter deserta lapillis.</l>
                <l xml:id="d003l579" n="576">Unum ego vos moneo: nobis virtute vel armis</l>
                <l xml:id="d003l580" n="577">Nil melius tribuisse deos: hec summa profecto,</l>
                <l xml:id="d003l581" n="578">Hec vere Romana bona, et si summa reposcunt,</l>
                <l xml:id="d003l582" n="579">Arma virumque dabo!' Dicens hec lumina celo</l>
                <l xml:id="d003l583" n="580">Erexit, templumque Iovis quod presidet arci</l>
                <l xml:id="d003l584" n="581">Suspiciens tendensque manus sursum atque deorsum</l>
                <l xml:id="d003l585" n="582">Atque omnes superosque deos manesque precatus,</l>
                <l xml:id="d003l586" n="583">Ad quos tendebat, validum calcaribus ultro</l>
                <l xml:id="d003l587" n="584">Urget equum baratroque volens infertur aperto.</l>
                <l xml:id="d003l588" n="585">Arma ruente viro lucem sonitumque dedere:</l>
                <l xml:id="d003l589" n="586">Fit strepitus, coeunt ripe et iunguntur in unum,</l>
                <l xml:id="d003l590" n="587">Vixque tremens profuge pars ultima transilit haste;</l>
                <l xml:id="d003l591" n="588">Ceu quondam immodico celum splendore dehiscit</l>
                <l xml:id="d003l592" n="589">Et velut etherei reserat penetralia mundi;</l>
                <l xml:id="d003l593" n="590">Inde repentino transcurrens turbine flamma</l>
                <l xml:id="d003l594" n="591">Visa fugit celoque redit sua forma sereno.</l>
                <l xml:id="d003l595" n="592">Hic tibi vir quantus, patrie quem reddere vitam</l>
                <l xml:id="d003l596" n="593">Ac vivum terre - liceat dixisse - cadaver</l>
                <l xml:id="d003l597" n="594">Cernis et armatum Stigios invisere lucos?</l>
                <l xml:id="d003l598" n="595">Curtius in nostris fuit hic annalibus ingens.</l>
                <l xml:id="d003l599" n="596">Vis referam Decios? Quorum prior ille Latinas</l>
                <l xml:id="d003l600" n="597">Forte videns acies nostrorum terga prementes</l>
                <l xml:id="d003l601" n="598">Constitit ingemuitque ferox, mox magna precatus</l>
                <l xml:id="d003l602" n="599">Numina devotum medios se misit in hostes</l>
                <l xml:id="d003l603" n="600">Vittato capite et succinctus more Gabino.</l>
                <l xml:id="d003l604" n="601">Ipse quidem ingestis prosternitur undique telis:</l>
                <l xml:id="d003l605" n="602">Nobis morte sua victoria contigit illo</l>
                <l xml:id="d003l606" n="603">Certa die, secumque simul mens ceca tremorque</l>
                <l xml:id="d003l607" n="604">Omnis in adversos subito transisse Latinos</l>
                <l xml:id="d003l608" n="605">Creditur. Ipse habitu horrifico spectabilis, atro</l>
                <l xml:id="d003l609" n="606">Celsus equo specieque humana augustior ire</l>
                <l xml:id="d003l610" n="607">Visus erat. Decus id, parvo post tempore, natus,</l>
                <l xml:id="d003l611" n="608">Iure velut proprio, pugnantibus agmine Gallis,</l>
                <l xml:id="d003l612" n="609">Rettulit et nomen patris et pia facta secutus.</l>
                <l xml:id="d003l613" n="610">Quin etiam clara compellans voce parentem</l>
                <l xml:id="d003l614" n="611">Traditur ad mortem indubiam per tela per enses</l>
                <l xml:id="d003l615" n="612">Gallorumque aciem et cuneos penetrasse frementes:</l>
                <l xml:id="d003l616" n="613">Secum ad victores fuga transiit et metus et mors.</l>
                <l xml:id="d003l617" n="614">Tertius inde nepos, ut avitis atque paternis</l>
                <l xml:id="d003l618" n="615">Accedat titulis, quamvis obscurius illi</l>
                <l xml:id="d003l619" n="616">Fama dedit nomen, simili pietate Lucanas</l>
                <l xml:id="d003l620" n="617">Stravit opes parili descendens tramite ad umbras.</l>
                <l xml:id="d003l621" n="618">Sic tribus in campis totidem patet ordine cives</l>
                <l xml:id="d003l622" n="619">Et palmam peperisse nece et periisse volentes.</l>
                <l xml:id="d003l623" n="620">O genus eximium, dignum cui secula cunta</l>
                <l xml:id="d003l624" n="621">Rite canant laudes, cui nulla oblivio sensim</l>
                <l xml:id="d003l625" n="622">Obrepat serosque vetet celebrare nepotes!</l>
                <l xml:id="d003l626" n="623">Cetera nota tibi ac passim vulgata relinquo.</l>
                <l xml:id="d003l627" n="624">Vidisti - neque enim tam longa intervenit etas,</l>
                <l xml:id="d003l628" n="625">Ut nequeas vidisse - quibus fortissimus olim</l>
                <l xml:id="d003l629" n="626">Regulus expositus servarit sacra fidemque</l>
                <l xml:id="d003l630" n="627">Suppliciis, quanto patrie inflammatus amore.</l>
                <l xml:id="d003l631" n="628">Heu, bene nate senex, nunquam tua fama peribit!</l>
                <l xml:id="d003l632" n="629">Tu moreris: tamen illa tibi mansura superstes</l>
                <l xml:id="d003l633" n="630">Vivit et eternum vivet.</l>
                <l xml:id="d003l634" n="631">Quamquam quid genera atque viros memorare necesse est?</l>
                <l xml:id="d003l635" n="632">Cum sepe ad certam legiones currere mortem</l>
                <l xml:id="d003l636" n="633">Viderimus, monstrante duce et sua fata docente,</l>
                <l xml:id="d003l637" n="634">'Ire licet' clamante, 'viri, vetitumque redire est',</l>
                <l xml:id="d003l638" n="635">Nec flexisse animos ideo nec lumina quemquam,</l>
                <l xml:id="d003l639" n="636">Prerapidoque leves ivisse in vulnera saltu!</l>
                <l xml:id="d003l640" n="637">Romanum est - si nescis - opus contemnere casus</l>
                <l xml:id="d003l641" n="638">Fortuitos, placide venienti occurrere Morti,</l>
                <l xml:id="d003l642" n="639">Spernere que gentes alie mirantur et optant,</l>
                <l xml:id="d003l643" n="640">Contra autem amplecti que formidanda videntur,</l>
                <l xml:id="d003l644" n="641">Vincere supplicia et tristes calcare dolores,</l>
                <l xml:id="d003l645" n="642">Sponte mori potius quam turpem degere vitam."</l>
                <l xml:id="d003l646" n="643">Dixerat. Ille autem: "Medio interrumpis et aufers</l>
                <l xml:id="d003l647" n="644">Plurima. Quid regum vestrorum extrema relinquis?"</l>
                <l xml:id="d003l648" n="645">Hospes ad hec: "Fateor: fortunas querere regum</l>
                <l xml:id="d003l649" n="646">Regius est sermo. Tamen hec brevitatis amore</l>
                <l xml:id="d003l650" n="647">Transieram. Tibi sed suspecta silentia forsan;</l>
                <l xml:id="d003l651" n="648">Neve putes, ideo quod nostris regibus ausi</l>
                <l xml:id="d003l652" n="649">Insultare sumus, nos forte cupidine prede</l>
                <l xml:id="d003l653" n="650">Incensos nomen sceleri quesisse decorum,</l>
                <l xml:id="d003l654" n="651">Accipe vera rei fuerit que causa novande.</l>
                <l xml:id="d003l655" n="652">Libertas optata diu nunquamve petita</l>
                <l xml:id="d003l656" n="653">Mulcebat splendore animos, sed sceptra premebant</l>
                <l xml:id="d003l657" n="654">Efferaque imperiis urgebat regia duris</l>
                <l xml:id="d003l658" n="655">Impendens capiti miserorum et torpor inertes</l>
                <l xml:id="d003l659" n="656">Ceperat immemoresque sui. Pudet illa referre</l>
                <l xml:id="d003l660" n="657">Pertulimus que mesta domi; pudet omnia rursus</l>
                <l xml:id="d003l661" n="658">Dicere que campis alienis castra sequentes</l>
                <l xml:id="d003l662" n="659">Rege sub infando iugulis sumus impia passi</l>
                <l xml:id="d003l663" n="660">Mancipia et segnes anime! Nichil ille putabat</l>
                <l xml:id="d003l664" n="661">Per scelus horrendum titulos quesisse Superbi,</l>
                <l xml:id="d003l665" n="662">Criminibus ni seva novis cognomina mundo</l>
                <l xml:id="d003l666" n="663">Ingereret patrieque sue. Proh talia monstra!</l>
                <l xml:id="d003l667" n="664">Milia tot pariter, quibus omnia pervia Virtus</l>
                <l xml:id="d003l668" n="665">Fecerat, ac turbam cui tot Fortuna parabat</l>
                <l xml:id="d003l669" n="666">Et cui tot reges populosque subegerat, unum</l>
                <l xml:id="d003l670" n="667">Indignum timuisse caput, nutusque profanos</l>
                <l xml:id="d003l671" n="668">Observasse sacris pro legibus! Haud ita regem</l>
                <l xml:id="d003l672" n="669">Mellifice venerantur apes, fucosque nocentes</l>
                <l xml:id="d003l673" n="670">Atque leves culices arcere a finibus ause,</l>
                <l xml:id="d003l674" n="671">Que dominum mellis trepidum sepe atque paventem</l>
                <l xml:id="d003l675" n="672">Excludunt prohibentque aditu, pecudesque canesque</l>
                <l xml:id="d003l676" n="673">Confodiunt; omnes regem tamen intus inermem</l>
                <l xml:id="d003l677" n="674">Exiguumque timent; illum admirantur et illum</l>
                <l xml:id="d003l678" n="675">Militieque domique colunt, et regia semper</l>
                <l xml:id="d003l679" n="676">Atria circumstant humerisque in nubila tollunt.</l>
                <l xml:id="d003l680" n="677">Nos quoque sic nostri timor et reverentia regis</l>
                <l xml:id="d003l681" n="678">Continuit, donec permixta superbia luxu</l>
                <l xml:id="d003l682" n="679">Crevit, et intumuit turpis lascivia fastu.</l>
                <l xml:id="d003l683" n="680">Tunc mora nulla viris: visum est succidere ferro</l>
                <l xml:id="d003l684" n="681">Hanc saniem medicasque manus in vulnera ferre;</l>
                <l xml:id="d003l685" n="682">Queque sub imperiis stetit inconcussa superbis</l>
                <l xml:id="d003l686" n="683">Victa sub obsceno cecidit patientia facto.</l>
                <l xml:id="d003l687" n="684">Regius infami iuvenis precordia flamma</l>
                <l xml:id="d003l688" n="685">Succensus vulnusque trahens male sanus acerbum</l>
                <l xml:id="d003l689" n="686">Nocte sub ambigua matrone limina caste</l>
                <l xml:id="d003l690" n="687">Intrat et exceptus placide nil tale verentem</l>
                <l xml:id="d003l691" n="688">Vi superat. Voti compos, spoliumque pudoris</l>
                <l xml:id="d003l692" n="689">Feminei referens et opace gaudia noctis,</l>
                <l xml:id="d003l693" n="690">Letus abit furti tacite sibi conscius alti.</l>
                <l xml:id="d003l694" n="691">Illa dolens vitamque simul corpusque perosa</l>
                <l xml:id="d003l695" n="692">Et membris irata suis 'Vas vile pudende,</l>
                <l xml:id="d003l696" n="693">Femina, luxurie vives' dicebat 'et in te</l>
                <l xml:id="d003l697" n="694">Semper adulterii vestigia feda manebunt?</l>
                <l xml:id="d003l698" n="695">Et poteris spectare thorum, quo rapta fuerunt</l>
                <l xml:id="d003l699" n="696">Omnia cara tibi: vir, virtus, fama pudorque?</l>
                <l xml:id="d003l700" n="697">Quin obis? et tristem potius, precor, effuge lucem,</l>
                <l xml:id="d003l701" n="698">O anima infelix, inimicaque claustra refringe'.</l>
                <l xml:id="d003l702" n="699">Hec ubi clam questa est, subito patremque virumque</l>
                <l xml:id="d003l703" n="700">Evocat, id siquidem cupiens, ut testibus illis</l>
                <l xml:id="d003l704" n="701">Corporis invisum liceat deponere pondus.</l>
                <l xml:id="d003l705" n="702">Roma patrem, longinqua virum tunc castra tenebant;</l>
                <l xml:id="d003l706" n="703">Cui, dum forte redit, properans, iam patre reperto,</l>
                <l xml:id="d003l707" n="704">Nuntius occurrit domineque ex ordine voces</l>
                <l xml:id="d003l708" n="705">Narrat: atrox facinus, sed quod non noverit ipse,</l>
                <l xml:id="d003l709" n="706">Evenisse domi, raptimque opus esse reductis</l>
                <l xml:id="d003l710" n="707">Patre viroque simul. Stupet ad mandata maritus</l>
                <l xml:id="d003l711" n="708">Coniugis, incertusque animi sub corde volutat</l>
                <l xml:id="d003l712" n="709">Quid sibi Fata velint aut quid Fortuna minetur.</l>
                <l xml:id="d003l713" n="710">Procedit diversa putans et limine primo</l>
                <l xml:id="d003l714" n="711">Invenit attonitum socerum, pariterque vocati</l>
                <l xml:id="d003l715" n="712">Ibant et paribus curis alterna loquentes.</l>
                <l xml:id="d003l716" n="713">Illicet adventu mulier commota suorum</l>
                <l xml:id="d003l717" n="714">Profudit lacrimas. Mox percontante marito</l>
                <l xml:id="d003l718" n="715">Anne satis sospes, 'Minime: namque omnia' dixit</l>
                <l xml:id="d003l719" n="716">'Perdidimus pretiosa simul: nil dulce remansit;</l>
                <l xml:id="d003l720" n="717">Prereptaque pudicitia hec periisse fatendum est</l>
                <l xml:id="d003l721" n="718">Heu misere! Stant feda tuo, vir optime, lecto</l>
                <l xml:id="d003l722" n="719">Signa aliena viri. Fuit hoc violabile corpus:</l>
                <l xml:id="d003l723" n="720">Integer est animus. Mors testis. Porgite dextras</l>
                <l xml:id="d003l724" n="721">Et prestate fidem, scelus hoc ne turpis ad umbras</l>
                <l xml:id="d003l725" n="722">Auferat impunis tumuloque insultet adulter'.</l>
                <l xml:id="d003l726" n="723">Exhinc indignans transacte crimina noctis</l>
                <l xml:id="d003l727" n="724">Explicat atque adhibet verbis lamenta precesque.</l>
                <l xml:id="d003l728" n="725">Consolante viro mestam facinusque negante</l>
                <l xml:id="d003l729" n="726">Esse ubi mens pura est, 'Ego me si crimine' dixit</l>
                <l xml:id="d003l730" n="727">'Absolvo, sceleris penas evadere nolim:</l>
                <l xml:id="d003l731" n="728">Exemploque mei non vivet adultera Rome'.</l>
                <l xml:id="d003l732" n="729">Dixit, et eductum latebris, qui veste latebat,</l>
                <l xml:id="d003l733" n="730">Pectore sub niveo gladium moribunda recondit,</l>
                <l xml:id="d003l734" n="731">Et ruit in capulum, velut hoc relevare pudorem</l>
                <l xml:id="d003l735" n="732">Vulnere prostratum valeat. Sic nota parentem</l>
                <l xml:id="d003l736" n="733">Fama refert volucrem proprio de sanguine natos,</l>
                <l xml:id="d003l737" n="734">Extinctos dire morsu serpentis, ad auras</l>
                <l xml:id="d003l738" n="735">Tollere et illorum exequiis expendere vitam.</l>
                <l xml:id="d003l739" n="736">Horrida conclamant cernentes vulnera, luctus</l>
                <l xml:id="d003l740" n="737">Exoritur: tremuitque domus sub murmure tanto.</l>
                <l xml:id="d003l741" n="738">Brutus ibi solus lacrimas et inania verba</l>
                <l xml:id="d003l742" n="739">Castigat, vir egregius, celata sub alto</l>
                <l xml:id="d003l743" n="740">Pectore cui virtus ingens erat. Ille cruentum</l>
                <l xml:id="d003l744" n="741">Fervidus educens spumanti vulnere ferrum</l>
                <l xml:id="d003l745" n="742">Attollensque manu 'Superos summumque Tonantem</l>
                <l xml:id="d003l746" n="743">Iuro' ait 'huncque olim castum intactumque cruorem,</l>
                <l xml:id="d003l747" n="744">Quod flammis ferroque genus sobolemque domumque</l>
                <l xml:id="d003l748" n="745">Regis et invisum caput ac diadema superbum</l>
                <l xml:id="d003l749" n="746">Nunc, posthac, semper, michi dum lux ista manebit,</l>
                <l xml:id="d003l750" n="747">Persequar eternis odiis, nec regna tenere</l>
                <l xml:id="d003l751" n="748">Ille potest, poterit manus hec dum tela movere'.</l>
                <l xml:id="d003l752" n="749">His dictis, alios eadem iurare coegit</l>
                <l xml:id="d003l753" n="750">Mirantes unde hec audacia tanta repente</l>
                <l xml:id="d003l754" n="751">Pectore sub Bruti vel quo de fonte veniret.</l>
                <l xml:id="d003l755" n="752">Convocat hinc cives: triste et miserabile visu</l>
                <l xml:id="d003l756" n="753">Protrahit in lucem populo spectante cadaver,</l>
                <l xml:id="d003l757" n="754">Ostenditque aliis gladium pulmone tepenti</l>
                <l xml:id="d003l758" n="755">Undantem, pectusque aliis vulnusque profundum.</l>
                <l xml:id="d003l759" n="756">Admonet hunc nate, iubet hunc meminisse sororum;</l>
                <l xml:id="d003l760" n="757">Coniugis ast alium, pignus cui norat amoris</l>
                <l xml:id="d003l761" n="758">Esse domi predulce aliquod. Quo regia pergant</l>
                <l xml:id="d003l762" n="759">Acta docet fastuque ferox adiuta libido.</l>
                <l xml:id="d003l763" n="760">Ira dabat stimulos et rebus consona verba.</l>
                <l xml:id="d003l764" n="761">Purpura cede madens pallorque et frigida membra</l>
                <l xml:id="d003l765" n="762">Et patris atque viri spectacula cruda movebant,</l>
                <l xml:id="d003l766" n="763">Omniaque exuperans fortis violentia Bruti.</l>
                <l xml:id="d003l767" n="764">Illum igitur, quacumque gradum deflexerat, ingens</l>
                <l xml:id="d003l768" n="765">Turba sequebatur ferro succincta virorum</l>
                <l xml:id="d003l769" n="766">Femineique greges crudelia fata gementes,</l>
                <l xml:id="d003l770" n="767">Quis fuerat celebri spectata Lucretia fama.</l>
                <l xml:id="d003l771" n="768">Quid moror? Historia est multarum maxima rerum.</l>
                <l xml:id="d003l772" n="769">Hoc duce pelluntur reges, exulque senexque</l>
                <l xml:id="d003l773" n="770">Tarquinius moritur, nati omnes diraque coniunx</l>
                <l xml:id="d003l774" n="771">Supplicium scelerum non una morte tulerunt:</l>
                <l xml:id="d003l775" n="772">Corruit, in cineres regis domus alta Superbi.</l>
                <l xml:id="d003l776" n="773">Regnorum hic finis. Post hec meliora sequuntur</l>
                <l xml:id="d003l777" n="774">Tempora, et hinc nostri libertas incipit evi.</l>
                <l xml:id="d003l778" n="775">Annua perpetuos straverunt iura tyrannos</l>
                <l xml:id="d003l779" n="776">Sevaque legitime fregerunt sceptra secures</l>
                <l xml:id="d003l780" n="777">Atque unum pepulere duo. Geminata modestos</l>
                <l xml:id="d003l781" n="778">Ferre magistratus subito nova signa videres.</l>
                <l xml:id="d003l782" n="779">Primus init fasces auctor qui primus adepte</l>
                <l xml:id="d003l783" n="780">Libertatis erat. Studio servavit eodem.</l>
                <l xml:id="d003l784" n="781">Denique quos peperit natos, quod regia mallent</l>
                <l xml:id="d003l785" n="782">Imperia, afflictos virgis truncosque securi</l>
                <l xml:id="d003l786" n="783">Compulit ad mortem pro Libertate serena,</l>
                <l xml:id="d003l787" n="784">Tam simul infelix genitor, quam civis honestus,</l>
                <l xml:id="d003l788" n="785">Tam rigidus consul, quam Libertatis amator.</l>
                <l xml:id="d003l789" n="786">Idem post, regis sobolem fera bella novantem</l>
                <l xml:id="d003l790" n="787">Regnaque vel tali repetentem iure paterna</l>
                <l xml:id="d003l791" n="788">Obvius excepit, iuvenemque superba minantem</l>
                <l xml:id="d003l792" n="789">Vulnere letali transfixum compulit Orco.</l>
                <l xml:id="d003l793" n="790">Sed dum torva fremens odioque accensus in illum</l>
                <l xml:id="d003l794" n="791">Irruit, alterne non vidit cuspidis ictum,</l>
                <l xml:id="d003l795" n="792">Ac pariter cecidere truces; at fortior illum</l>
                <l xml:id="d003l796" n="793">Immoriens Brutus resupinum corpore texit,</l>
                <l xml:id="d003l797" n="794">Victor ad extremum. Sic immemor ille pericli</l>
                <l xml:id="d003l798" n="795">Eruit infandam inde animam et 'Ferus ultor ad umbras,</l>
                <l xml:id="d003l799" n="796">Perfide, Tartareas ferro sequar' inquit 'acuto'.</l>
                <l xml:id="d003l800" n="797">Talia promeritum sexus simul omnis et etas</l>
                <l xml:id="d003l801" n="798">Flevit, et insolitis strepuerunt rostra querelis.</l>
                <l xml:id="d003l802" n="799">Precipue tamen ut proprium luxere parentem</l>
                <l xml:id="d003l803" n="800">Ultoremque pudicitie gratissima matrum</l>
                <l xml:id="d003l804" n="801">Agmina, nec longum cessarunt mesta per annum.</l>
                <l xml:id="d003l805" n="802">Nunc manet his Bruti semper memorabile nomen."</l>
            </div1>
            <div1 xml:id="d004" type="section" decls="#md" met="H">
                <head>
                    <title>4</title>
                    <abbr>4</abbr>
                    <bibl source="digital">Tiziana Brolli</bibl>
                </head>
                <l xml:id="d004l1" n="1">Finierat. Tunc rex iterum placidissimus inquit:</l>
                <l xml:id="d004l2" n="2">"Magna quidem memoras. Video quantum infima summis</l>
                <l xml:id="d004l3" n="3">Et quam sint Romana aliis distantia fata.</l>
                <l xml:id="d004l4" n="4">Sentio preterea quid femina vestra pudica</l>
                <l xml:id="d004l5" n="5">Morte velit: ne cunta sibi iam candida Dido</l>
                <l xml:id="d004l6" n="6">Arroget; aut iuvenis terre demersus inique:</l>
                <l xml:id="d004l7" n="7">Omnia ne nostris contingant clara sepultis</l>
                <l xml:id="d004l8" n="8">Fratribus, occurrunt genitor natusque neposque.</l>
                <l xml:id="d004l9" n="9">Unum de cuntis miracula maxima transit,</l>
                <l xml:id="d004l10" n="10">In turbam potuisse animos descendere tantos.</l>
                <l xml:id="d004l11" n="11">Plus homines suprema dies quam cetera terret.</l>
                <l xml:id="d004l12" n="12">Hunc Virtus predura solet minuisse pavorem.</l>
                <l xml:id="d004l13" n="13">Vix tamen hec paucis usquam, vix contigit uni:</l>
                <l xml:id="d004l14" n="14">Publica sed vobis. Eadem est statque unica vestris</l>
                <l xml:id="d004l15" n="15">Mens exercitibus: pro Libertate tuenda</l>
                <l xml:id="d004l16" n="16">Recta fronte mori. Sed quod super omnia longe</l>
                <l xml:id="d004l17" n="17">Nosse velim, egregii vitam et ducis acta moderni,</l>
                <l xml:id="d004l18" n="18">Preteris. Hoc igitur, precor, hoc edissere nobis.</l>
                <l xml:id="d004l19" n="19">Qui mores, que forma viri, quis pectoris hospes</l>
                <l xml:id="d004l20" n="20">Est animus, que maiestas iuvenilibus annis</l>
                <l xml:id="d004l21" n="21">Insita. Namque unum nobis huc crebrior illum</l>
                <l xml:id="d004l22" n="22">Fama tulit. Tum precipue que gessit Hibero</l>
                <l xml:id="d004l23" n="23">Nuper in orbe, refer; tibi si notissima posco,</l>
                <l xml:id="d004l24" n="24">Omnia si presens spectasti, et cernere soli</l>
                <l xml:id="d004l25" n="25">Cor licet archanum, quoniam nil protinus ardens</l>
                <l xml:id="d004l26" n="26">Celat amicitia. At tu nunc, festina, parumper,</l>
                <l xml:id="d004l27" n="27">Nox, subsiste, precor, Lelius dum pulcra relatu</l>
                <l xml:id="d004l28" n="28">Eloquitur: teneat niveos Aurora iugales</l>
                <l xml:id="d004l29" n="29">Et contenta senis gremio iacuisse mariti</l>
                <l xml:id="d004l30" n="30">Det spatium verbis; solitoque iocosior ille</l>
                <l xml:id="d004l31" n="31">Uxorem roseam complexibus illiget arctis".</l>
                <l xml:id="d004l32" n="32">Vidit ut intentos animis atque auribus omnes</l>
                <l xml:id="d004l33" n="33">Lelius et nullo concussa silentia motu,</l>
                <l xml:id="d004l34" n="34">Incipit: "Heu quanto tam grandia iussa sequenti</l>
                <l xml:id="d004l35" n="35">Est opus eloquio! Michi non facundia torrens</l>
                <l xml:id="d004l36" n="36">Largaque Cecropie contingit gratia lingue.</l>
                <l xml:id="d004l37" n="37">Maximus insano iuveni vigilavit Homerus:</l>
                <l xml:id="d004l38" n="38">Rusticus egregio vigilat nunc Ennius. Atqui</l>
                <l xml:id="d004l39" n="39">Dignus est hic Graio; sic dignior ille Latino</l>
                <l xml:id="d004l40" n="40">Vate fuit. Precone autem fortassis Achilles</l>
                <l xml:id="d004l41" n="41">Indiget; hic nullo. Surgit sua fama sine ullis</l>
                <l xml:id="d004l42" n="42">Artibus, inque dies crescunt preconia. Nec me</l>
                <l xml:id="d004l43" n="43">Fallit amor. Veniet tempus cum libera celo</l>
                <l xml:id="d004l44" n="44">Fama virum tollat. Stimulis nunc forsitan ille</l>
                <l xml:id="d004l45" n="45">Invidie .... sed grata magis nunc cepta sequamur.</l>
                <l xml:id="d004l46" n="46">Nulli unquam Natura viro tam larga fuisse</l>
                <l xml:id="d004l47" n="47">Creditur. Ethereo corpus splendore nitescit;</l>
                <l xml:id="d004l48" n="48">Imperiosa ducem frons arguit, aspera blandum,</l>
                <l xml:id="d004l49" n="49">Unde simul vibrant unum duo lumina fulmen,</l>
                <l xml:id="d004l50" n="50">Quod nullus sufferre queat. Coma densa per armos</l>
                <l xml:id="d004l51" n="51">Protinus ad solem ventis ferientibus aurum</l>
                <l xml:id="d004l52" n="52">Explicat impexum, quoniam cassisque sudorque</l>
                <l xml:id="d004l53" n="53">Et labor assiduus prohibent animusque modesto</l>
                <l xml:id="d004l54" n="54">Contentus cultumque timens transisse virilem.</l>
                <l xml:id="d004l55" n="55">Celsior est aliis, quotiensque ad prelia ventum est,</l>
                <l xml:id="d004l56" n="56">Spem procul ipse suis sublimi vertice prestat,</l>
                <l xml:id="d004l57" n="57">Terret et hostiles acies: spem quippe metumque</l>
                <l xml:id="d004l58" n="58">Ille habet aspectus.........</l>
                <l xml:id="d004l59" n="59">Pectoris est qualem petit ingens spiritus aulam.</l>
                <l xml:id="d004l60" n="60">Cetera conveniunt: humeros et brachia cernas</l>
                <l xml:id="d004l61" n="61">Militis altifici. Licet inter milia mille</l>
                <l xml:id="d004l62" n="62">Videris hunc, verum valeas agnoscere regem.</l>
                <l xml:id="d004l63" n="63">Iste decor nimius multos trepidare coegit,</l>
                <l xml:id="d004l64" n="64">Immemoresque sui tenuit dulcedine quadam</l>
                <l xml:id="d004l65" n="65">Insolita tacitosque diu, conceptaque verba</l>
                <l xml:id="d004l66" n="66">Distulit, aut alio deflexit calle loquentes.</l>
                <l xml:id="d004l67" n="67">Pulcrior est etenim mortali corpore longe</l>
                <l xml:id="d004l68" n="68">Atque hominem supra: vix illum fulgidus equat</l>
                <l xml:id="d004l69" n="69">Iuppiter aut puro pharetratus in ethere Phebus.</l>
                <l xml:id="d004l70" n="70">Ista tamen, quia parva viris spernendaque forme</l>
                <l xml:id="d004l71" n="71">Commoda sunt, sileo. Vultus fortasse serenos</l>
                <l xml:id="d004l72" n="72">Ipse suos cernes, verisque minora locutum</l>
                <l xml:id="d004l73" n="73">Me dices; datur hec illi nam gloria soli,</l>
                <l xml:id="d004l74" n="74">Nominibus quia cum noceat presentia magnis,</l>
                <l xml:id="d004l75" n="75">Hunc superattollit. Cuius si queritur etas,</l>
                <l xml:id="d004l76" n="76">Nondum ter denum, fateor, pervenit ad annum.</l>
                <l xml:id="d004l77" n="77">Omnis in ascensu est crescens cum tempore virtus:</l>
                <l xml:id="d004l78" n="78">Iam sua nunc senibus gravitas imitanda severis</l>
                <l xml:id="d004l79" n="79">Atque inventuti levitas optanda serene est.</l>
                <l xml:id="d004l80" n="80">Hostibus asperius nichil est, nil dulcius inter</l>
                <l xml:id="d004l81" n="81">Carorum affectus. Sive illum tela moventem,</l>
                <l xml:id="d004l82" n="82">Sive armis positis vultus spectabis apertos,</l>
                <l xml:id="d004l83" n="83">Quid potius deceat, dubites. Hunc prospera nunquam</l>
                <l xml:id="d004l84" n="84">Extulit, aut stravit iaculis Fortuna molestis:</l>
                <l xml:id="d004l85" n="85">Unus utrobique est, eadem mens permanet et frons</l>
                <l xml:id="d004l86" n="86">Rebus in ambiguis, rebus tranquilla secundis.</l>
                <l xml:id="d004l87" n="87">Spernit opes; populi ventosos spernit honores:</l>
                <l xml:id="d004l88" n="88">Gloria vera placet. Dulces conquirit amicos:</l>
                <l xml:id="d004l89" n="89">He sibi divitie sunt, quas solet ille perennes</l>
                <l xml:id="d004l90" n="90">Qua peperit servare fide. Modo fama per omnem</l>
                <l xml:id="d004l91" n="91">Volvitur Hesperiam, iuvenem venisse supernis</l>
                <l xml:id="d004l92" n="92">Dis similem, cui vis hominum non ulla resistat,</l>
                <l xml:id="d004l93" n="93">Quique etiam placida quoscumque subegerit armis</l>
                <l xml:id="d004l94" n="94">Vincat amicitia.........</l>
                <l xml:id="d004l95" n="95">Vincitur ut celo species telluris opace,</l>
                <l xml:id="d004l96" n="96">Florida sic omnes tellus premit Itala terras;</l>
                <l xml:id="d004l97" n="97">Utque nitet celi pars purior una sereni,</l>
                <l xml:id="d004l98" n="98">Italia sic Roma potens prefulget in ipsa;</l>
                <l xml:id="d004l99" n="99">Solque velut radiis fulgentia sidera vincit,</l>
                <l xml:id="d004l100" n="100">Scipio sic omnes superat. Stat vera fateri:</l>
                <l xml:id="d004l101" n="101">Non illum nostro iuvenem de more creatum</l>
                <l xml:id="d004l102" n="102">Dixeris; atque ideo non omnia falsa locuta est</l>
                <l xml:id="d004l103" n="103">Fama virum super astra levans. Nam protinus alto</l>
                <l xml:id="d004l104" n="104">Persuasum est multis hominem hunc descendere celo.</l>
                <l xml:id="d004l105" n="105">Nam quid cunta sequar? Piget illa minuta referre;</l>
                <l xml:id="d004l106" n="106">Fabula sed vulgo nota est: pulcerrimus anguis</l>
                <l xml:id="d004l107" n="107">Obversatus enim matris persepe cubili</l>
                <l xml:id="d004l108" n="108">Dicitur et visus multis movisse pavorem;</l>
                <l xml:id="d004l109" n="109">Suspicioque frequens hinc iam vulgata per urbes</l>
                <l xml:id="d004l110" n="110">Divini partus oritur. Cui scilicet ipse</l>
                <l xml:id="d004l111" n="111">Editus in lucem puer, et mox maximus idem</l>
                <l xml:id="d004l112" n="112">Vir similis nulli, divinis rebus apertam</l>
                <l xml:id="d004l113" n="113">Atque animo facit esse fidem, spectataque rursus</l>
                <l xml:id="d004l114" n="114">Religio et vitam mos observatus in omnem.</l>
                <l xml:id="d004l115" n="115">Namque ubi sol oritur, solus solet ille remotis</l>
                <l xml:id="d004l116" n="116">Omnibus in cellam Iovis, augustissima nobis</l>
                <l xml:id="d004l117" n="117">Tarpeio que colle sedet, cui sacra paventes</l>
                <l xml:id="d004l118" n="118">Rite sacerdotes celebrant, securus ad aram</l>
                <l xml:id="d004l119" n="119">Intrare et limen foribus firmare reductis.</l>
                <l xml:id="d004l120" n="120">Hic quasi multa loquens tempus terit, inde repente</l>
                <l xml:id="d004l121" n="121">Digreditur, summosque animos portendere vultum</l>
                <l xml:id="d004l122" n="122">Celestemque oculos videas preferre vigorem.</l>
                <l xml:id="d004l123" n="123">Ipse spei plenus, si quid tunc instat agendum,</l>
                <l xml:id="d004l124" n="124">Aggreditur certosque solet promittere magnis</l>
                <l xml:id="d004l125" n="125">Successus bellis, veluti sibi numine ab ipso</l>
                <l xml:id="d004l126" n="126">Promissos. Multis equidem sic pectora campis</l>
                <l xml:id="d004l127" n="127">Accendit tribuitque animos et posse coegit</l>
                <l xml:id="d004l128" n="128">Quod modo non poterant. Vires mens firma ministrat,</l>
                <l xml:id="d004l129" n="129">Nilque valent artus, nisi quod dedit illa valere.</l>
                <l xml:id="d004l130" n="130">Sepe ego conspexi, cum iam ferienda retrorsum</l>
                <l xml:id="d004l131" n="131">Terga darent acies et signifer ipse trementi</l>
                <l xml:id="d004l132" n="132">Vix regeret vexilla manu, rapuisse magistro</l>
                <l xml:id="d004l133" n="133">Pila ducem pavido et medias penetrasse phalanges</l>
                <l xml:id="d004l134" n="134">Clamantem 'Deus ecce preit! sequimurne vocantem</l>
                <l xml:id="d004l135" n="135">An fugimus? Sequar ipse libens: victoria soli</l>
                <l xml:id="d004l136" n="136">Continget promissa michi et si Fata vetabunt,</l>
                <l xml:id="d004l137" n="137">Unus ego emoriar. Vos, en fuga libera! post me</l>
                <l xml:id="d004l138" n="138">Vivite degeneres, aliter moritura iuventus!'</l>
                <l xml:id="d004l139" n="139">His dictis rediisse acies, et pectora morti</l>
                <l xml:id="d004l140" n="140">Opposuisse, viros sic vincere sepe coactos:</l>
                <l xml:id="d004l141" n="141">Tantus amor ducis est, tantus pudor urget in arma!</l>
                <l xml:id="d004l142" n="142">Namque ubi perpendunt quanta est constantia menti,</l>
                <l xml:id="d004l143" n="143">Quanta fides superum, quam presens Iupiter illi,</l>
                <l xml:id="d004l144" n="144">Consistunt, iussuque dei remeare putant se.</l>
                <l xml:id="d004l145" n="145">Hec propter, cum multa adeo tractaverit olim</l>
                <l xml:id="d004l146" n="146">Ardua, nulla acie victum, dum primus in illa</l>
                <l xml:id="d004l147" n="147">Dux foret, assiduis memorabunt secula bellis.</l>
                <l xml:id="d004l148" n="148">Casibus hic quoque nunc quantum sibi forte futuris</l>
                <l xml:id="d004l149" n="149">Presumat, seu quos iubeat sperare laborum</l>
                <l xml:id="d004l150" n="150">Eventus audire velis. Carthaginis alte</l>
                <l xml:id="d004l151" n="151">Menia iam quatit ille animo; iam scandere in arcem</l>
                <l xml:id="d004l152" n="152">Cogitat ac pelago titubantem involvere Birsam.</l>
                <l xml:id="d004l153" n="153">Ut leo, seu nitidam in pratis errare iuvencam</l>
                <l xml:id="d004l154" n="154">Precipiti stimulante fame, seu turbidus hostem</l>
                <l xml:id="d004l155" n="155">Forte lacessitus iaculis prospectat, et iras</l>
                <l xml:id="d004l156" n="156">Supprimit, ac rabiem frenat dum proximior fit;</l>
                <l xml:id="d004l157" n="157">Interea tamen absentem, nondum ungue cruento,</l>
                <l xml:id="d004l158" n="158">Dilacerat mordetque oculis ac tecta pererrat</l>
                <l xml:id="d004l159" n="159">Viscera et invisum minuit per frusta cadaver:</l>
                <l xml:id="d004l160" n="160">Sic noster - michi crede - leo nunc estuat, ullas</l>
                <l xml:id="d004l161" n="161">Nec metuit vires, tantum ne preda vel hostis</l>
                <l xml:id="d004l162" n="162">Aufugiat timet, atque abitus circumspicit omnes.</l>
                <l xml:id="d004l163" n="163">Omnia posse putat que vult; quecumque putavit</l>
                <l xml:id="d004l164" n="164">Posse, potest; igitur peragit quecumque cupivit.</l>
                <l xml:id="d004l165" n="165">Optima sola tamen cupit et pulcerrima factu.</l>
                <l xml:id="d004l166" n="166">Quid iam de pietate loquar? que cognita patri est</l>
                <l xml:id="d004l167" n="167">Et patrie variis olim spectata periclis.</l>
                <l xml:id="d004l168" n="168">Sed duo nunc tetigisse sat est. Furor hostis acerbi</l>
                <l xml:id="d004l169" n="169">Flenda Cisalpinis iam Gallica rura colonis</l>
                <l xml:id="d004l170" n="170">Vastabat. Romam iam flamma Pado tenus ardens</l>
                <l xml:id="d004l171" n="171">Et Capitolinas fumus perflabat ad arces.</l>
                <l xml:id="d004l172" n="172">Maximus huc nostri genitor ducis ipse malignis</l>
                <l xml:id="d004l173" n="173">Mittitur auspiciis. Quid multa? patentibus arvis</l>
                <l xml:id="d004l174" n="174">Congredimur. Superat Penus. Periisset in illa</l>
                <l xml:id="d004l175" n="175">Dux acie, nisi natus agens tunc circiter annum</l>
                <l xml:id="d004l176" n="176">Octavum decimumque, ferox tellure iacentem</l>
                <l xml:id="d004l177" n="177">Transfixumque latus media de morte parentem</l>
                <l xml:id="d004l178" n="178">Eripuisset - opus pueri! - mediosque per hostes</l>
                <l xml:id="d004l179" n="179">Fecisset mucrone viam. Iam Fata premebant</l>
                <l xml:id="d004l180" n="180">Ultima, iamque minax ferro facibusque potentem</l>
                <l xml:id="d004l181" n="181">Hanibal Italiam confecerat. Atra cruentus</l>
                <l xml:id="d004l182" n="182">Cannarum et nostro famosus sanguine vicus</l>
                <l xml:id="d004l183" n="183">Vulnera visceribus Latiis inflixerat: omnem</l>
                <l xml:id="d004l184" n="184">Spem metus expulerat. Veluti cum fluctibus alnus</l>
                <l xml:id="d004l185" n="185">Succubuit, celique graves pelagique tumultus</l>
                <l xml:id="d004l186" n="186">Non tulit, horrescunt naute, pallorque per ora</l>
                <l xml:id="d004l187" n="187">Funditur, ac trepidos angit nova cura magistros,</l>
                <l xml:id="d004l188" n="188">Qua rapiat sibi quisque fugam, seu litora saltu,</l>
                <l xml:id="d004l189" n="189">Seu scopuli saxosa petens iuga parva propinqui,</l>
                <l xml:id="d004l190" n="190">Seu residens trunco disiecti turbine clavi</l>
                <l xml:id="d004l191" n="191">Enatet et rabido committat brachia ponto:</l>
                <l xml:id="d004l192" n="192">Talis erat nostre status urbis, talia nobis</l>
                <l xml:id="d004l193" n="193">Consilia. Heu quantas tracturus mole ruinas</l>
                <l xml:id="d004l194" n="194">Imperii nutabat apex! Quid vera fateri</l>
                <l xml:id="d004l195" n="195">Distulerim? Coeunt iuvenes, princepsque Metellus</l>
                <l xml:id="d004l196" n="196">Conventus: fuga sola placet, terrasque nocentes</l>
                <l xml:id="d004l197" n="197">Linquere et Hesperiam victori tradere Peno.</l>
                <l xml:id="d004l198" n="198">Quod simul innotuit, ceciderunt corda tremorque</l>
                <l xml:id="d004l199" n="199">Omnibus incessit gelidus. Tum forte tribunus</l>
                <l xml:id="d004l200" n="200">Militie, vixdum teneras lanugine prima</l>
                <l xml:id="d004l201" n="201">Exornante genas, erat imperterritus unus</l>
                <l xml:id="d004l202" n="202">Scipio: dumque omnes dubiis succurrere rebus</l>
                <l xml:id="d004l203" n="203">Consulerent inopes animi, tempusque paventes</l>
                <l xml:id="d004l204" n="204">Extraherent sermone vago, 'Quin pergimus?' inquit</l>
                <l xml:id="d004l205" n="205">Egregius iuvenis, 'Non tempora longa supersunt</l>
                <l xml:id="d004l206" n="206">Consilii, sed facto opus est. Quin stringimus enses?</l>
                <l xml:id="d004l207" n="207">Ite, precor, mecum: proceres, quibus ultima cura est</l>
                <l xml:id="d004l208" n="208">Urbis et imperii, vestigia nostra sequantur!</l>
                <l xml:id="d004l209" n="209">Publica res nondum periit!' Talique iacentes</l>
                <l xml:id="d004l210" n="210">Erexit sermone animos. Consurgimus omnes</l>
                <l xml:id="d004l211" n="211">Consequimurque ducem. Non illo celsior ibat</l>
                <l xml:id="d004l212" n="212">Amphitrioniades, cum dura rebellibus olim</l>
                <l xml:id="d004l213" n="213">Prelia Semiferis et grandia tela moveret.</l>
                <l xml:id="d004l214" n="214">Imus, et ut trepidi ventum est ad tecta Metelli,</l>
                <l xml:id="d004l215" n="215">Irruit ipse prior. Stabat tremefacta pudendis</l>
                <l xml:id="d004l216" n="216">Consiliis intenta manus: vix mesta sonabant</l>
                <l xml:id="d004l217" n="217">Murmura; vix pavidum feriebat lingua palatum;</l>
                <l xml:id="d004l218" n="218">Qualis inest captis color aut fiducia frontis,</l>
                <l xml:id="d004l219" n="219">Quos fera terribili addixit sententia morti:</l>
                <l xml:id="d004l220" n="220">Illi equidem miseri trepidant, letique propinqui</l>
                <l xml:id="d004l221" n="221">Casibus attoniti, spectant tamen omnia circum,</l>
                <l xml:id="d004l222" n="222">Qua fugiant, quando illa patet via sola salutis.</l>
                <l xml:id="d004l223" n="223">Tunc superinsultans, stricto mucrone tremendus,</l>
                <l xml:id="d004l224" n="224">'Iuro' ait 'etherei per numina summa Tonantis,</l>
                <l xml:id="d004l225" n="225">Me nunquam, dum vita michi, dum membra manebunt,</l>
                <l xml:id="d004l226" n="226">Deserturum urbis Rome Italieque labores,</l>
                <l xml:id="d004l227" n="227">Passurumve alios. Et nunc tibi, Quinte Metelle,</l>
                <l xml:id="d004l228" n="228">Iurandum est pariter, vel, si fortasse recusas,</l>
                <l xml:id="d004l229" n="229">Hac moriere manu, vobisque novissima venit</l>
                <l xml:id="d004l230" n="230">Omnibus ista dies!' Gladiumque erexit, et omnes</l>
                <l xml:id="d004l231" n="231">Contremuere metu. Facti dux ipse Metellus</l>
                <l xml:id="d004l232" n="232">Diriguit. Res nempe ferox inopinaque mentes</l>
                <l xml:id="d004l233" n="233">Presserat; haud aliter quam si Iovis ira trisulcum</l>
                <l xml:id="d004l234" n="234">Torsisset male firma domus in culmina telum.</l>
                <l xml:id="d004l235" n="235">Nec secus irati civis tremefecit imago,</l>
                <l xml:id="d004l236" n="236">Hanibalis quam si victricia signa viderent</l>
                <l xml:id="d004l237" n="237">Impendere sibi mortemque et vincla minari.</l>
                <l xml:id="d004l238" n="238">Ergo in verba simul quo iusserat ordine iurant,</l>
                <l xml:id="d004l239" n="239">Dux prior, inde alii. Mira sic ille pudendam</l>
                <l xml:id="d004l240" n="240">Compressit virtute fugam. Vix sextus ab illo</l>
                <l xml:id="d004l241" n="241">Annus agebatur, quo patrem a morte reduxit:</l>
                <l xml:id="d004l242" n="242">Occiderant alme duo maxima lumina Rome,</l>
                <l xml:id="d004l243" n="243">Scipiadumque ingens uno prope tempore nomen</l>
                <l xml:id="d004l244" n="244">Obruerat Fortuna nocens; Hispanaque tellus</l>
                <l xml:id="d004l245" n="245">In dubiis amissa fidem mutarat avitam.</l>
                <l xml:id="d004l246" n="246">Milibus ex tantis procerum consurgere nullus,</l>
                <l xml:id="d004l247" n="247">Nullus ad immense reparandum vulnera cladis</l>
                <l xml:id="d004l248" n="248">Audebat prestare manus. Tum filius, ultor</l>
                <l xml:id="d004l249" n="249">Et patris et patrui, nomen dedit; isque Pirenem</l>
                <l xml:id="d004l250" n="250">Transgressus maiore animo quam viribus, omnem</l>
                <l xml:id="d004l251" n="251">Rettulit Hesperiam populi sub iura Quiritum:</l>
                <l xml:id="d004l252" n="252">Qua duo lata patens inter distantia multum</l>
                <l xml:id="d004l253" n="253">Equora porrigitur, vel qua longissima tractu</l>
                <l xml:id="d004l254" n="254">Ad vestrum est hinc versa mare Herculeasque Columnas,</l>
                <l xml:id="d004l255" n="255">Illinc perpetuis nomen debentia flammis</l>
                <l xml:id="d004l256" n="256">Ad iuga consurgens, Gallorum prospicit arva.</l>
                <l xml:id="d004l257" n="257">Quicquid in his habitat hominum vel opum vel,</l>
                <l xml:id="d004l258" n="258">Hostibus ereptum Fortuna iudice nostrum est.</l>
                <l xml:id="d004l259" n="259">Ut tamen ex multis decerpam pauca decoris,</l>
                <l xml:id="d004l260" n="260">Urbs sedet Hispano posuit quam litore Penus</l>
                <l xml:id="d004l261" n="261">Hasdrubal, et magne nomen Carthaginis illi</l>
                <l xml:id="d004l262" n="262">Imposuit; cuius partem validissima cingunt</l>
                <l xml:id="d004l263" n="263">Menia, parsque maris rapido defenditur estu.</l>
                <l xml:id="d004l264" n="264">Huc omnes Peni pompas, huc signa virosque</l>
                <l xml:id="d004l265" n="265">Contulerant atque arma duces, quia sive per undas,</l>
                <l xml:id="d004l266" n="266">Sive per explicitos instarent prelia campos,</l>
                <l xml:id="d004l267" n="267">Oportuna foret belloque aptissima sedes,</l>
                <l xml:id="d004l268" n="268">Antiquam levo prospectans tramite matrem.</l>
                <l xml:id="d004l269" n="269">Proximus huc etiam populus confugerat omnis</l>
                <l xml:id="d004l270" n="270">Tuta petens; ceu cum primas incendia flammas</l>
                <l xml:id="d004l271" n="271">Attollunt, piceusque volans replet ethera fumus,</l>
                <l xml:id="d004l272" n="272">Diffugiunt quos dira fugat vicinia pestis</l>
                <l xml:id="d004l273" n="273">Evacuantque domos secum pretiosa ferentes</l>
                <l xml:id="d004l274" n="274">Et testudineam concurrunt undique ad arcem.</l>
                <l xml:id="d004l275" n="275">Huc Fame signantis iter vestigia servans</l>
                <l xml:id="d004l276" n="276">Scipio contendit, neglectaque cetera linquens</l>
                <l xml:id="d004l277" n="277">Hanc petit, huc acies ducit, Romanaque circum</l>
                <l xml:id="d004l278" n="278">Castra locat, parvumque levi struit aggere vallum.</l>
                <l xml:id="d004l279" n="279">Mira loquar, sed vera tamen: non menia crebris</l>
                <l xml:id="d004l280" n="280">Turribus et valido circum firmata paratu,</l>
                <l xml:id="d004l281" n="281">Militis aut ardor sua fata extrema videntis,</l>
                <l xml:id="d004l282" n="282">Custodumque acies et propugnacula mille</l>
                <l xml:id="d004l283" n="283">Ac turbanda procul ferientes castra baliste</l>
                <l xml:id="d004l284" n="284">Scandentem muros perque omnia tela ruentem</l>
                <l xml:id="d004l285" n="285">Sustinuere ducem. Brevior non contigit ullis</l>
                <l xml:id="d004l286" n="286">Menibus obsidio, siquidem primordia bello</l>
                <l xml:id="d004l287" n="287">Una dies finemque dedit. Non tecta relinquunt</l>
                <l xml:id="d004l288" n="288">Ocius imbelles Iovis instimulante columbe</l>
                <l xml:id="d004l289" n="289">Armigero, aut pavidi venientem ad lustra leonem</l>
                <l xml:id="d004l290" n="290">Diffugiunt lepores. Subito custodia porte</l>
                <l xml:id="d004l291" n="291">Deseritur; pauci valide se menibus arcis</l>
                <l xml:id="d004l292" n="292">Occultant, alii fugiunt, totamque per urbem</l>
                <l xml:id="d004l293" n="293">Sternuntur. Vario complentur cunta fragore,</l>
                <l xml:id="d004l294" n="294">Pugnantumque simul strepitu gemituque cadentum:</l>
                <l xml:id="d004l295" n="295">Qualis ab Ethiopum rapidis cum tollitur Austris</l>
                <l xml:id="d004l296" n="296">Litore tempestas nostrum casura sub axem,</l>
                <l xml:id="d004l297" n="297">Apparet metuenda procul, mox proxima nubes</l>
                <l xml:id="d004l298" n="298">Decidit et mixtis descendunt flumina saxis;</l>
                <l xml:id="d004l299" n="299">Iamque tument amnes, iam qui modo segnis abibat,</l>
                <l xml:id="d004l300" n="300">Quilibet alta fremens imitatur flumina torrens</l>
                <l xml:id="d004l301" n="301">Turbati agricole fugiunt, ingensque superne</l>
                <l xml:id="d004l302" n="302">Terror agit miseros; pereunt armenta furentis</l>
                <l xml:id="d004l303" n="303">Fluminis obiectu: quocumque trementia volvas</l>
                <l xml:id="d004l304" n="304">Lumina, terrifici disiectis nubibus ignes</l>
                <l xml:id="d004l305" n="305">Prestringunt, Morsque ante pedes, nec flectere quoquam</l>
                <l xml:id="d004l306" n="306">Possis iter, nec stare queas: hinc luctus et horror</l>
                <l xml:id="d004l307" n="307">Lugubresque procul resonant per nubila voces.</l>
                <l xml:id="d004l308" n="308">Multa sub hoc tempus micuerunt indole clara</l>
                <l xml:id="d004l309" n="309">Signa ducis manifesta novi, vir quantus in armis</l>
                <l xml:id="d004l310" n="310">Et quantus post bella foret. Namque arma movente</l>
                <l xml:id="d004l311" n="311">Milite ab adverso non Mars violentior urget</l>
                <l xml:id="d004l312" n="312">Infesto themone Trachas, nec acerbior Hebro</l>
                <l xml:id="d004l313" n="313">Spumantes immergit equos. Verum arce reclusa,</l>
                <l xml:id="d004l314" n="314">Hostis ubi ad veniam proiectis concidit armis,</l>
                <l xml:id="d004l315" n="315">Ilicet extinctus cecidit furor, iraque cessit</l>
                <l xml:id="d004l316" n="316">Pulsa animo ferrumque manu. Sic atra serenat</l>
                <l xml:id="d004l317" n="317">Nubila pacifico despectans Iupiter ore,</l>
                <l xml:id="d004l318" n="318">Continuoque silent venti fugiuntque procelle</l>
                <l xml:id="d004l319" n="319">Sol nitet, emergunt fuscis sua noctibus astra,</l>
                <l xml:id="d004l320" n="320">Et mundo sua forma redit. Iam victor ad arcem</l>
                <l xml:id="d004l321" n="321">Tranquillus volvebat iter, Romanaque celsis</l>
                <l xml:id="d004l322" n="322">Turribus affigi victricia signa iubebat.</l>
                <l xml:id="d004l323" n="323">Post hec sacra deis meritasque rependere grates</l>
                <l xml:id="d004l324" n="324">Instituit. Stabat cinctus de more sacerdos</l>
                <l xml:id="d004l325" n="325">Lataque devoti feriebat pectora tauri,</l>
                <l xml:id="d004l326" n="326">Compellans ad sacra Iovem Frigiosque Penates</l>
                <l xml:id="d004l327" n="327">Romuleamque animam cuntosque ex ordine divos</l>
                <l xml:id="d004l328" n="328">Custodes Latii, quorum Capitolia cure</l>
                <l xml:id="d004l329" n="329">Credita perpetue mundi caput esse merentur.</l>
                <l xml:id="d004l330" n="330">His actis, grates meritas et debita solvit</l>
                <l xml:id="d004l331" n="331">Premia militibus, virtus ut alatur honore</l>
                <l xml:id="d004l332" n="332">Haud equidem ignarus. Fuerat mos ille vetustus</l>
                <l xml:id="d004l333" n="333">Romanis ducibus primo servatus ab evo,</l>
                <l xml:id="d004l334" n="334">Invalidas tutasque altis cum menibus urbes</l>
                <l xml:id="d004l335" n="335">Cingeret obsidio, cui primum scandere muros</l>
                <l xml:id="d004l336" n="336">Seu virtus seu fata darent, proponere dictam</l>
                <l xml:id="d004l337" n="337">Nomine muralem de re veniente coronam.</l>
                <l xml:id="d004l338" n="338">Hoc pretii predulce genus, quia gloria mentes</l>
                <l xml:id="d004l339" n="339">Erigit immemoresque omnis facit una pericli.</l>
                <l xml:id="d004l340" n="340">Id modo prospiciens, animos dux talibus ardens</l>
                <l xml:id="d004l341" n="341">Impulerat stimulis. Sed enim fastigia iunctis</l>
                <l xml:id="d004l342" n="342">Apprendisse duos manibus vox publica, et ingens</l>
                <l xml:id="d004l343" n="343">Ortus erat castris studio variante tumultus:</l>
                <l xml:id="d004l344" n="344">Hunc illi, contra illum alii laudare faventes.</l>
                <l xml:id="d004l345" n="345">Sic, ubi vulnificis ferientem dentibus aprum</l>
                <l xml:id="d004l346" n="346">Eiectum caveis et opacis sentibus acres</l>
                <l xml:id="d004l347" n="347">Corripuere canes certatim omnesque per artus</l>
                <l xml:id="d004l348" n="348">Explicuere solo, strepitus consurgit ab alto</l>
                <l xml:id="d004l349" n="349">Spectantum iuvenum: quis primum figere morsus</l>
                <l xml:id="d004l350" n="350">Clunibus hirsutis ausus, quis prendere saltu</l>
                <l xml:id="d004l351" n="351">Hispida terga feri, quis primum haurire cruorem;</l>
                <l xml:id="d004l352" n="352">Pugna canum fit de meritis venantibus; una</l>
                <l xml:id="d004l353" n="353">Illi victores latratum in nubila tollunt.</l>
                <l xml:id="d004l354" n="354">Scipio turbatos cuneos atque arma frementes</l>
                <l xml:id="d004l355" n="355">Agnoscens veritusque novi non parva duelli</l>
                <l xml:id="d004l356" n="356">Semina, discordes raptim ad pretoria turmas</l>
                <l xml:id="d004l357" n="357">Convocat et verbo surgentes comprimit iras.</l>
                <l xml:id="d004l358" n="358">'Quando' ait 'amborum virtus tam clara virorum</l>
                <l xml:id="d004l359" n="359">Eminet ut cuntis longe post terga relictis</l>
                <l xml:id="d004l360" n="360">Officiat sibi sola quidem, vel debita neutri est</l>
                <l xml:id="d004l361" n="361">Fama, vel ambobus; quod dignius esse putamus;</l>
                <l xml:id="d004l362" n="362">Nam prior est quem nemo preit'. Sic ore sereno</l>
                <l xml:id="d004l363" n="363">Fatus, et amborum pariter viridante corona</l>
                <l xml:id="d004l364" n="364">Tempora circumdat: simul impetus omnis et ira</l>
                <l xml:id="d004l365" n="365">Concidit. Hunc finem tristes habuere querele:</l>
                <l xml:id="d004l366" n="366">Haud aliter quam cum validos in prelia tauros</l>
                <l xml:id="d004l367" n="367">Excitat invidia et dilecte candor amice:</l>
                <l xml:id="d004l368" n="368">Cornua tentantur truncis, mugitibus aure</l>
                <l xml:id="d004l369" n="369">Complentur; tunc ampla favent armenta duobus</l>
                <l xml:id="d004l370" n="370">Et partem fecere boves; si providus iras</l>
                <l xml:id="d004l371" n="371">Presensit rabidosque agnovit pastor amores,</l>
                <l xml:id="d004l372" n="372">Tempestivus adest et blando murmure motus</l>
                <l xml:id="d004l373" n="373">Temperat ac pugiles victrici fronde coronat</l>
                <l xml:id="d004l374" n="374">Et sua placatos procul inde per arva remittit.</l>
                <l xml:id="d004l375" n="375">Interea lacrimosa cohors, miserabilis, ingens,</l>
                <l xml:id="d004l376" n="376">Feminea audita est gemitu sua menia complens.</l>
                <l xml:id="d004l377" n="377">Hic pius infremuit iuvenis gessitque patronum</l>
                <l xml:id="d004l378" n="378">Ipse pudicitie. Tute committitur arci</l>
                <l xml:id="d004l379" n="379">Omnis ab incursu metuens sibi sexus et etas,</l>
                <l xml:id="d004l380" n="380">Indigus auxilii populus. Custodia sanctis</l>
                <l xml:id="d004l381" n="381">Est mandata viris, vetitumque sub ora venire</l>
                <l xml:id="d004l382" n="382">Femineum vulgus, quod lumina blanda pudori</l>
                <l xml:id="d004l383" n="383">Insultant, castique oculis flos carpitur oris.</l>
                <l xml:id="d004l384" n="384">Id modo premetuens longe captiva relegat</l>
                <l xml:id="d004l385" n="385">Agmina. Proh, superi, mortali in pectore quanta</l>
                <l xml:id="d004l386" n="386">Maiestas! spectate senem iuvenilibus annis.</l>
                <l xml:id="d004l387" n="387">Nam simul etatis stimulos formeque virentis</l>
                <l xml:id="d004l388" n="388">Blanditias perferre grave est .........</l>
                <l xml:id="d004l389" n="">* * *</l>
            </div1>
            <div1 xml:id="d005" type="section" decls="#md" met="H">
                <head>
                    <title>5</title>
                    <abbr>5</abbr>
                    <bibl source="digital">Tiziana Brolli</bibl>
                </head>
                <l xml:id="d005l1" n="1">Menia magnanimus victor trepidantia Cirthe</l>
                <l xml:id="d005l2" n="2">Ingreditur, patriosque lares et avita tuetur</l>
                <l xml:id="d005l3" n="3">Tecta libens, generis cara incunabula primi.</l>
                <l xml:id="d005l4" n="4">Milite confestim ad portas custode relicto,</l>
                <l xml:id="d005l5" n="5">Ipse altam cupidus raptim tendebat ad arcem:</l>
                <l xml:id="d005l6" n="6">Sic stimulante fame lupus amplum nactus ovile,</l>
                <l xml:id="d005l7" n="7">Intima dum penetrat, socium prede atque laboris</l>
                <l xml:id="d005l8" n="8">Linquit in ingressu, quo tutior abdita fidis</l>
                <l xml:id="d005l9" n="9">Corpora deducat latebris mergenda palato.</l>
                <l xml:id="d005l10" n="10">Ventum erat ad miseri felicia tecta tyranni,</l>
                <l xml:id="d005l11" n="11">Que merso malefida viro regina tenebat.</l>
                <l xml:id="d005l12" n="12">Hec subitis turbata malis in limine visa est</l>
                <l xml:id="d005l13" n="13">Obvia victori, si quam Fortuna pararet,</l>
                <l xml:id="d005l14" n="14">Tentatura viam dureque levamina sortis.</l>
                <l xml:id="d005l15" n="15">Undique sidereum gemmis auroque nitebant</l>
                <l xml:id="d005l16" n="16">Atria: non illo fuerat rex ditior alter</l>
                <l xml:id="d005l17" n="17">Dum tenuit Fortuna fidem: nunc - fidite letis! -</l>
                <l xml:id="d005l18" n="18">Pauperior non alter erat: tamen omnia longe</l>
                <l xml:id="d005l19" n="19">Regia preradians vincebat lumina coniunx.</l>
                <l xml:id="d005l20" n="20">Ille nec ethereis unquam superandus ab astris</l>
                <l xml:id="d005l21" n="21">Nec Phebea foret veritus certamina vultus</l>
                <l xml:id="d005l22" n="22">Iudice sub iusto. Stabat candore nivali</l>
                <l xml:id="d005l23" n="23">Frons alto miranda Iovi, multumque sorori</l>
                <l xml:id="d005l24" n="24">Zelotipe metuenda magis quam pellicis ulla</l>
                <l xml:id="d005l25" n="25">Forma viro dilecta vago. Fulgentior auro</l>
                <l xml:id="d005l26" n="26">Quolibet, et solis radiis factura pudorem,</l>
                <l xml:id="d005l27" n="27">Cesaries spargenda levi pendebat ab aura</l>
                <l xml:id="d005l28" n="28">Colla super, recto que sensim lactea tractu</l>
                <l xml:id="d005l29" n="29">Surgebant, humerosque agiles affusa tegebat</l>
                <l xml:id="d005l30" n="30">Tunc, olim substricta auro certamine blando</l>
                <l xml:id="d005l31" n="31">Et placidis implexa modis: sic candida dulcis</l>
                <l xml:id="d005l32" n="32">Cum croceis iungebat honos, mixtoque colori</l>
                <l xml:id="d005l33" n="33">Aurea condensi cessissent vascula lactis,</l>
                <l xml:id="d005l34" n="34">Nixque iugis radio solis conspecta sereni.</l>
                <l xml:id="d005l35" n="35">Lumina quid referam preclare subdita fronti</l>
                <l xml:id="d005l36" n="36">Invidiam motura deis? divina quod illis</l>
                <l xml:id="d005l37" n="37">Vis inerat radiansque decor, qui pectora posset</l>
                <l xml:id="d005l38" n="38">Flectere quo vellet, mentesque auferre tuendo,</l>
                <l xml:id="d005l39" n="39">Inque Meduseum precordia vertere marmor,</l>
                <l xml:id="d005l40" n="40">Africa nec monstris caruisset terra secundis.</l>
                <l xml:id="d005l41" n="41">Hec, planctu confusa novo, modo dulce nitebant,</l>
                <l xml:id="d005l42" n="42">Dulcius ac solito; ceu cum duo lumina iuxta</l>
                <l xml:id="d005l43" n="43">Scintillant pariter madido rorantia celo,</l>
                <l xml:id="d005l44" n="44">Imber ubi nocturnus abit. Geminata superne</l>
                <l xml:id="d005l45" n="45">Leniter aerii species inflectitur arcus;</l>
                <l xml:id="d005l46" n="46">Candida purpureis imitantur floribus alme</l>
                <l xml:id="d005l47" n="47">Lilia mixta gene; roseis tectumque labellis</l>
                <l xml:id="d005l48" n="48">Splendet ebur serie mira; tum pectus apertum</l>
                <l xml:id="d005l49" n="49">Lene tumens blandoque trahens suspiria pulsu,</l>
                <l xml:id="d005l50" n="50">Cum quibus instabilem potuit pepulisse precando</l>
                <l xml:id="d005l51" n="51">Unde nequit revocare virum; tum brachia quali</l>
                <l xml:id="d005l52" n="52">Iupiter arctari cupiat per secula nexu.</l>
                <l xml:id="d005l53" n="53">Hinc leves longeque manus, teretesque sequaci</l>
                <l xml:id="d005l54" n="54">Ordine sunt digiti, propriumque ebur exprimit ungues.</l>
                <l xml:id="d005l55" n="55">Tum laterum convexa decent, et quicquid ad imos</l>
                <l xml:id="d005l56" n="56">Membrorum iacet usque pedes: illosque moveri</l>
                <l xml:id="d005l57" n="57">Mortali de more neges; sic terra modeste</l>
                <l xml:id="d005l58" n="58">Tangitur, ut tenere pereant vestigia plante,</l>
                <l xml:id="d005l59" n="59">Ethereum ceu servet iter. Sic nube corusca</l>
                <l xml:id="d005l60" n="60">Obsita magnanimum Venus est affata Tonantem,</l>
                <l xml:id="d005l61" n="61">Naufragio nati seu morte impulsa nepotis</l>
                <l xml:id="d005l62" n="62">Dulcis opem sperare patris, dum Troia per undas,</l>
                <l xml:id="d005l63" n="63">Dum subterraneo tremuit pia Roma tumultu.</l>
                <l xml:id="d005l64" n="64">Hac igitur forma nulli cessura dearum</l>
                <l xml:id="d005l65" n="65">Occurrit iuveni mulier: nec cultus in illa</l>
                <l xml:id="d005l66" n="66">Segnior effigie; variis nam purpura gemmis</l>
                <l xml:id="d005l67" n="67">Intertexta tegit regine pectora meste;</l>
                <l xml:id="d005l68" n="68">Et dolor ipse decet miseras, nec compta placere</l>
                <l xml:id="d005l69" n="69">Tempore felici poterat magis. Ilicet ergo</l>
                <l xml:id="d005l70" n="70">Vulnus inardescens totis errare medullis</l>
                <l xml:id="d005l71" n="71">Ceperat: estivo glacies ceu lenta sub estu,</l>
                <l xml:id="d005l72" n="72">Cera vel ardenti facilis vicina camino,</l>
                <l xml:id="d005l73" n="73">Liquitur ille tuens, captiva captus ab hoste,</l>
                <l xml:id="d005l74" n="74">Victaque victorem potuit domuisse superbum.</l>
                <l xml:id="d005l75" n="75">Quid non frangit amor? quis fulminis impetus illi</l>
                <l xml:id="d005l76" n="76">Equandus? Iamque illa gradu provecta trementi</l>
                <l xml:id="d005l77" n="77">Est affusa ducis genibus, quem vultus et arma</l>
                <l xml:id="d005l78" n="78">Ediderant comitumque favor plaususque sequentum;</l>
                <l xml:id="d005l79" n="79">Arreptaque manu summissa voce locuta est:</l>
                <l xml:id="d005l80" n="80">"Si michi victricem fas est attingere dextram</l>
                <l xml:id="d005l81" n="81">Captive vidueque tuam, per numina supplex</l>
                <l xml:id="d005l82" n="82">Cunta, precor, miserere mei, nec magna rogaris.</l>
                <l xml:id="d005l83" n="83">Utere iure tuo: captivam mortis acerbe,</l>
                <l xml:id="d005l84" n="84">Carceris aut duri licet hanc absumere sorte.</l>
                <l xml:id="d005l85" n="85">Est etenim michi vita mori: lux ne ista placeret,</l>
                <l xml:id="d005l86" n="86">Fata coegerunt statui nimis invida nostro.</l>
                <l xml:id="d005l87" n="87">Tu quodcumque libet iubeas, genus elige digne</l>
                <l xml:id="d005l88" n="88">Mortis; et hoc unum prohibe, ne viva maligno</l>
                <l xml:id="d005l89" n="89">Servitio calcanda ferar. Sunt forte sorores,</l>
                <l xml:id="d005l90" n="90">Rex, tibi, quas referat fortune iniuria nostre</l>
                <l xml:id="d005l91" n="91">Ante oculos, invicte, tuos: namque et sua nobis</l>
                <l xml:id="d005l92" n="92">Fata fuisse vides; succedunt tristia letis.</l>
                <l xml:id="d005l93" n="93">Nec tamen ullorum fuerim presaga malorum</l>
                <l xml:id="d005l94" n="94">Ipsa tibi! fausto in finem, precor, utere regno,</l>
                <l xml:id="d005l95" n="95">Et natis transmitte tuis, nullusque nepotum</l>
                <l xml:id="d005l96" n="96">Armet in insidias animum: michi turbida regni</l>
                <l xml:id="d005l97" n="97">Ultima, fortune nimiumque adversa priori</l>
                <l xml:id="d005l98" n="98">Contigerint; damnisque meis lassata quiescat,</l>
                <l xml:id="d005l99" n="99">Mitior hinc aliis. Michi sed Romana fuisse</l>
                <l xml:id="d005l100" n="100">Scis odia, armorumque solent me dicere causam</l>
                <l xml:id="d005l101" n="101">Materiamque unam belli; nec falsa queruntur.</l>
                <l xml:id="d005l102" n="102">Eripe ludibrio miseram, manibusque superbis</l>
                <l xml:id="d005l103" n="103">Eripe; deque mee specie, rex inclite mortis</l>
                <l xml:id="d005l104" n="104">Tu cui fata favent, cui mens se devovet ultro,</l>
                <l xml:id="d005l105" n="105">Videris." Hec inter lacrimis perfundere terram</l>
                <l xml:id="d005l106" n="106">Ceperat, auratis suffigens oscula plantis.</l>
                <l xml:id="d005l107" n="107">Immemor armorum iuvenis, cui Martius ardor</l>
                <l xml:id="d005l108" n="108">Exciderat, gravidumque nove dulcedine forme</l>
                <l xml:id="d005l109" n="109">Pectus, et insolitis ardebant viscera flammis,</l>
                <l xml:id="d005l110" n="110">Suspirans: "Regina, precor, iam luctibus" inquit</l>
                <l xml:id="d005l111" n="111">"Pone modum, trepidumque animo seclude pavorem.</l>
                <l xml:id="d005l112" n="112">Parva petis, sed magna feres: nam forma genusque</l>
                <l xml:id="d005l113" n="113">Maiestasque animi dignam, cui plura petitis</l>
                <l xml:id="d005l114" n="114">Largiar, insinuant. Igitur regina manebis</l>
                <l xml:id="d005l115" n="115">Et nostri memoranda thori per secula consors,</l>
                <l xml:id="d005l116" n="116">Ni renuis nostroque nocet vetus ardor amori."</l>
                <l xml:id="d005l117" n="117">Hic humilem complexus heram, multumque diuque</l>
                <l xml:id="d005l118" n="118">Ora salutiferis referentem tristia plantis</l>
                <l xml:id="d005l119" n="119">Sublevat illacrimans. Unde ista potentia ceco</l>
                <l xml:id="d005l120" n="120">Tanta deo? Tantumne levem valuisse pharetram,</l>
                <l xml:id="d005l121" n="121">Ut iecur invicti per tot fera prelia regis</l>
                <l xml:id="d005l122" n="122">Vulnere traiectum tenui prosterneret intra</l>
                <l xml:id="d005l123" n="123">Femineum imperium? Vultu tandem illa remisso</l>
                <l xml:id="d005l124" n="124">Incipit: "O regum decus, auxiliumque,</l>
                <l xml:id="d005l125" n="125">Dum meruit, patrie, nunc terror maximus idem,</l>
                <l xml:id="d005l126" n="126">Si mea post tantos unquam consurgere lapsus</l>
                <l xml:id="d005l127" n="127">Fata queant, spesque una foret post damna superstes,</l>
                <l xml:id="d005l128" n="128">Quid michi vel longa potuit contingere vita</l>
                <l xml:id="d005l129" n="129">Letius, ad talem quam si translata maritum</l>
                <l xml:id="d005l130" n="130">Dicerer et fausta subito crevisse ruina?</l>
                <l xml:id="d005l131" n="131">Sed quia fata premunt et nostris debitus annis</l>
                <l xml:id="d005l132" n="132">Finis adest michi, care, animos attollere fractos</l>
                <l xml:id="d005l133" n="133">Desine: non tali pelago convulsa ratis nat.</l>
                <l xml:id="d005l134" n="134">Fortune michi nota fides: sat magna petenti</l>
                <l xml:id="d005l135" n="135">Dona dabis mortem, que libertate retenta</l>
                <l xml:id="d005l136" n="136">Perferat hanc animam directo tramite ad umbras.</l>
                <l xml:id="d005l137" n="137">Romanum fugisse iugum michi meta precandi est.</l>
                <l xml:id="d005l138" n="138">Cetera non ausim. Tibi sed pro talibus ille</l>
                <l xml:id="d005l139" n="139">Rex superum meritis grates exolvat opimas,</l>
                <l xml:id="d005l140" n="140">Qui mea magnifico transcendere vota favore</l>
                <l xml:id="d005l141" n="141">Nisus eras." Vultum hec dicens avertit, et illum</l>
                <l xml:id="d005l142" n="142">Compulit in lacrimas iterum: "Sed parce dolori,</l>
                <l xml:id="d005l143" n="143">Parce" ait "et nostris oculis, quos fletibus istis</l>
                <l xml:id="d005l144" n="144">Ante diem perimis: spes amplas fessa labansque</l>
                <l xml:id="d005l145" n="145">Mens refugit, terreque iacens nil suspicit altum.</l>
                <l xml:id="d005l146" n="146">Tu tamen intendas animum melioribus: ibit</l>
                <l xml:id="d005l147" n="147">Forte alio Fortuna nocens, aditumque relinquet</l>
                <l xml:id="d005l148" n="148">Ad magnos placata gradus: si dura (quod horret</l>
                <l xml:id="d005l149" n="149">Mens omen) fors illa vetat, tunc ultima sero</l>
                <l xml:id="d005l150" n="150">Mors dabitur promissa tibi; per sidera testor</l>
                <l xml:id="d005l151" n="151">Alta poli, regumque fidem Manesque deosque."</l>
                <l xml:id="d005l152" n="152">Talia vix tremula confusus voce peregit,</l>
                <l xml:id="d005l153" n="153">Hinc sese vacuam tulit irrequietus ad arcem.</l>
                <l xml:id="d005l154" n="154">Quis queat instabiles animorum noscere fluctus,</l>
                <l xml:id="d005l155" n="155">Quos ferus urget amor? Non illos turbidus equet</l>
                <l xml:id="d005l156" n="156">Euripus, non Scilla fremens, non dira Caribdis.</l>
                <l xml:id="d005l157" n="157">Nempe procellosi male sanum pectus amantis</l>
                <l xml:id="d005l158" n="158">Nulla quies habitat: non lux tranquilla dierum,</l>
                <l xml:id="d005l159" n="159">Non sua signa poli, non noctis ymago serene,</l>
                <l xml:id="d005l160" n="160">Non ratibus clavum, non tutus litore portus:</l>
                <l xml:id="d005l161" n="161">Horrida perpetuo facies turbata tumultu,</l>
                <l xml:id="d005l162" n="162">Undique naufragium scopuli clademque minantes,</l>
                <l xml:id="d005l163" n="163">Impiaque adversis discordant equora ventis,</l>
                <l xml:id="d005l164" n="164">Heu, miseri quibus huc subito volvuntur et illuc</l>
                <l xml:id="d005l165" n="165">Incerti pelagi atque vie. Iam tecta supremi</l>
                <l xml:id="d005l166" n="166">Intima rex thalami secretaque limina solus</l>
                <l xml:id="d005l167" n="167">Intrarat, tacitusque sedens, dum singula secum</l>
                <l xml:id="d005l168" n="168">Pertractat, quanam ille fidem persolvat, amanti</l>
                <l xml:id="d005l169" n="169">Difficilem videt esse viam; nam territat illum</l>
                <l xml:id="d005l170" n="170">Captive status et misere fortuna marite,</l>
                <l xml:id="d005l171" n="171">Romani mens alta ducis, tum nota pudici</l>
                <l xml:id="d005l172" n="172">Pectoris integritas: illam metuebat amori</l>
                <l xml:id="d005l173" n="173">Adversam reperire suo. Sed dura cathenis</l>
                <l xml:id="d005l174" n="174">Evinctum validis lex imperiosa trahebat</l>
                <l xml:id="d005l175" n="175">Cernentem sua fata procul. Ceu victus in alto</l>
                <l xml:id="d005l176" n="176">Navita, qui mestus scopulos Sirtesque vadosas</l>
                <l xml:id="d005l177" n="177">Ante oculos videt ipse suos, nec flectere proram</l>
                <l xml:id="d005l178" n="178">Arte valens solita, ventoque impulsus et undis,</l>
                <l xml:id="d005l179" n="179">Omnia desperans, Fortune mandat inique</l>
                <l xml:id="d005l180" n="180">Et clavum et remos et vela fluentia nimbo,</l>
                <l xml:id="d005l181" n="181">Ac lacrimans in puppe sedet: sic naufraga regis</l>
                <l xml:id="d005l182" n="182">Mens heret compulsa quidem, nec flectere quoquam</l>
                <l xml:id="d005l183" n="183">Orsa valens, gemitu sic longam concitus horam</l>
                <l xml:id="d005l184" n="184">Exegit vario: nunc ora nitentia coram</l>
                <l xml:id="d005l185" n="185">Cernere regine, nunc dulces fingere voces</l>
                <l xml:id="d005l186" n="186">Ipse sibi, pedibus nunc oscula pressa manusque</l>
                <l xml:id="d005l187" n="187">Leniter apprensas, lacrimosaque pectora flentis,</l>
                <l xml:id="d005l188" n="188">Dulcibus undantesque oculos arsisse favillis.</l>
                <l xml:id="d005l189" n="189">At medias inter curas, ubi forte verendi</l>
                <l xml:id="d005l190" n="190">Frons aderat dilecta ducis, tunc improba tergum</l>
                <l xml:id="d005l191" n="191">Spes dabat, et domitis stabant precordia flammis.</l>
                <l xml:id="d005l192" n="192">Sicut ubi ardenti gelidus successit aeno</l>
                <l xml:id="d005l193" n="193">Humor aque, furor ille silet, paulumque tepenti</l>
                <l xml:id="d005l194" n="194">Stat similis: mox aucta suas incendia vires</l>
                <l xml:id="d005l195" n="195">Exercent magis atque magis: sic ille tumultus</l>
                <l xml:id="d005l196" n="196">Pectoris oppressus, stimulis agitantibus isdem</l>
                <l xml:id="d005l197" n="197">Fortior admotas rationis spernit habenas.</l>
                <l xml:id="d005l198" n="198">Ergo ubi vulnifico reverentia cessit amori,</l>
                <l xml:id="d005l199" n="199">Presentisque decus forme et damnosa voluptas</l>
                <l xml:id="d005l200" n="200">Absenti prelata duci est, capit ilicet eger</l>
                <l xml:id="d005l201" n="201">Consilium, factique viam deprendit inanem;</l>
                <l xml:id="d005l202" n="202">Et secum: "Quid lentus agis? Speciosa Hymeneus</l>
                <l xml:id="d005l203" n="203">Coniugia et letos blandus modo Iupiter annos</l>
                <l xml:id="d005l204" n="204">Obtulit ecce tibi. Satis est meminisse laborum.</l>
                <l xml:id="d005l205" n="205">Exul, inops, profugus, regno spoliatus avito,</l>
                <l xml:id="d005l206" n="206">Per mare, per terras, per mille pericula supplex</l>
                <l xml:id="d005l207" n="207">Regibus ac populis multos errasse per annos</l>
                <l xml:id="d005l208" n="208">Gaudeo: iam tempus fuerit fortasse quietis.</l>
                <l xml:id="d005l209" n="209">Nam si cunta brevis numerentur tristia vite,</l>
                <l xml:id="d005l210" n="210">Nullus erit toto te nunc annosior orbe.</l>
                <l xml:id="d005l211" n="211">En regnum Fortuna tuum, quo dulcius illo</l>
                <l xml:id="d005l212" n="212">Perfruerere diu, longo post tempore reddit</l>
                <l xml:id="d005l213" n="213">Depositumque refert. Hostem - qua nulla voluptas</l>
                <l xml:id="d005l214" n="214">Maior - habes vinctum, viteque et mortis in ipsum</l>
                <l xml:id="d005l215" n="215">Arbiter es, qui cara tibi tulit omnia solus.</l>
                <l xml:id="d005l216" n="216">Omnia nunc redeunt. Simul hic possessor iniquus</l>
                <l xml:id="d005l217" n="217">Regna gemens revomit, nitidisque simillima Nimphis</l>
                <l xml:id="d005l218" n="218">Femina preterea primo spoliata marito -</l>
                <l xml:id="d005l219" n="219">Bellorum sic iura volunt - occurrit et ardet,</l>
                <l xml:id="d005l220" n="220">Si liceat, sed multa timet sibi conscia sortis.</l>
                <l xml:id="d005l221" n="221">Nempe verecunde petit id, quod voce negare</l>
                <l xml:id="d005l222" n="222">Visa fuit metuens. Heu qualis forma gementi!</l>
                <l xml:id="d005l223" n="223">Quamque decent lacrime! quid maiestatis in illa est!</l>
                <l xml:id="d005l224" n="224">Et quid leta foret qualis regina superbo</l>
                <l xml:id="d005l225" n="225">Alta sedens solio, si gloria supplicis ingens,</l>
                <l xml:id="d005l226" n="226">Captive si tantus honos? Proh dulcis amantum</l>
                <l xml:id="d005l227" n="227">Vita, nec alternis concordia rupta querelis!</l>
                <l xml:id="d005l228" n="228">Una quidem facies semper, mens una duobus,</l>
                <l xml:id="d005l229" n="229">Una quies unusque labor! Non pulcrius orbe</l>
                <l xml:id="d005l230" n="230">Par fuerit toto, nisi nos oblivia forme</l>
                <l xml:id="d005l231" n="231">Forte tenent nostre; genus et sors, omnia tandem</l>
                <l xml:id="d005l232" n="232">Conveniunt, casusque graves mollire ferendo</l>
                <l xml:id="d005l233" n="233">Convenit atque etas spatio distincta, quod ipsis</l>
                <l xml:id="d005l234" n="234">Coniugibus gratum esse potest; quodque ipse notavi,</l>
                <l xml:id="d005l235" n="235">Convenit ille etiam, qui summis infima solus</l>
                <l xml:id="d005l236" n="236">Equat, amor. Propera, nec enim tibi forte timendum est</l>
                <l xml:id="d005l237" n="237">Ne tua condemnet thori iuvenilia furta</l>
                <l xml:id="d005l238" n="238">Scipio: quin iuvenem iuvenis miserabitur ultro,</l>
                <l xml:id="d005l239" n="239">Viderit et lacrimas, veniam prestabit amori.</l>
                <l xml:id="d005l240" n="240">Coniugium fortasse sacrum, non furta vocabit,</l>
                <l xml:id="d005l241" n="241">Reginamque thori sociam venerabitur olim</l>
                <l xml:id="d005l242" n="242">Mitior ille ducum." Simul hec effatus, amicos</l>
                <l xml:id="d005l243" n="243">Convocat atque animos aperit. Iubet omnia raptim</l>
                <l xml:id="d005l244" n="244">Expediant. Modico convivia culta paratu.</l>
                <l xml:id="d005l245" n="245">Atria non reboant, non Tuscus ad ethera clangor,</l>
                <l xml:id="d005l246" n="246">Non comitum fremitus, non arcta palatia turmis,</l>
                <l xml:id="d005l247" n="247">Non crebre micuere faces; fax ussit amantes</l>
                <l xml:id="d005l248" n="248">Una duos, lacrimis mox extinguenda duorum.</l>
                <l xml:id="d005l249" n="249">Pulcer Athlanteo properans sub gurgite mergi</l>
                <l xml:id="d005l250" n="250">Hesperus optatam noctem referebat, iniquos</l>
                <l xml:id="d005l251" n="251">Assuetus preferre dies et amantibus hostis,</l>
                <l xml:id="d005l252" n="252">Invida luciferi dum nomina suscipit astri.</l>
                <l xml:id="d005l253" n="253">Mentibus heu quantum nostris caligine ceca</l>
                <l xml:id="d005l254" n="254">Illudit ventura dies! Fortasse, beatus</l>
                <l xml:id="d005l255" n="255">Coniugio, sobolemque sibi turbamque nepotum</l>
                <l xml:id="d005l256" n="256">Rex animo complexus erat, genialia letus</l>
                <l xml:id="d005l257" n="257">Tempora noctis agens. Illi non blanda mariti</l>
                <l xml:id="d005l258" n="258">Oscula mille novi, non regni iura vetusti</l>
                <l xml:id="d005l259" n="259">Per cuntos promissa deos, de corde pavorem</l>
                <l xml:id="d005l260" n="260">Funditus expulerant: semper tremefacta sepulcrum</l>
                <l xml:id="d005l261" n="261">Ante oculos mortemque tulit. Nec somnia letum</l>
                <l xml:id="d005l262" n="262">Portendere aliquid. Visa est sibi nempe, secundo</l>
                <l xml:id="d005l263" n="263">Rapta viro, sentire minas et iurgia primi,</l>
                <l xml:id="d005l264" n="264">Et tremuit, sopita licet. Tum vertice montis</l>
                <l xml:id="d005l265" n="265">Aerii traducta sedens, subiecta videbat</l>
                <l xml:id="d005l266" n="266">Regna sibi populosque vagos; monstrumque repente</l>
                <l xml:id="d005l267" n="267">Concurrisse alium maiori corpore montem;</l>
                <l xml:id="d005l268" n="268">Tum vero tremuisse iugum, cui nixa sedebat;</l>
                <l xml:id="d005l269" n="269">Impulsuque gravi gelidos de vertice fontes</l>
                <l xml:id="d005l270" n="270">Descendisse duos; montemque abiisse minorem</l>
                <l xml:id="d005l271" n="271">Inde retro; ast illam rapido per inania lapsu</l>
                <l xml:id="d005l272" n="272">Tartara nigra quidem et Stigiam tetigisse paludem.</l>
                <l xml:id="d005l273" n="273">Publica finitimas subito perlabitur urbes</l>
                <l xml:id="d005l274" n="274">Fama gradu, victe victorem sponte secutum</l>
                <l xml:id="d005l275" n="275">Coniugia, et bello indomitum servire puelle.</l>
                <l xml:id="d005l276" n="276">Vulgus adulterii signabat nomine factum,</l>
                <l xml:id="d005l277" n="277">Quod neque legitimis arsissent ignibus inter</l>
                <l xml:id="d005l278" n="278">Armorum strepitus, alioque superstite rege</l>
                <l xml:id="d005l279" n="279">Coniuge; captive victori forma quod uno</l>
                <l xml:id="d005l280" n="280">Visa die et dilecta prius, subitoque recepta</l>
                <l xml:id="d005l281" n="281">Federe, non inter patrios ex more penates,</l>
                <l xml:id="d005l282" n="282">Iudicio ne quid, sed cunta libidine sanas</l>
                <l xml:id="d005l283" n="283">Precipitante moras fierent. Sic omnia vulgus</l>
                <l xml:id="d005l284" n="284">In peius torquere loquax. Iam crebrior aures</l>
                <l xml:id="d005l285" n="285">Fama ducis vario fervens pulsaverat estu.</l>
                <l xml:id="d005l286" n="286">Indoluit, cari facinus miseratus amici</l>
                <l xml:id="d005l287" n="287">Dux pius est, rerumque modum secum ipse revolvens,</l>
                <l xml:id="d005l288" n="288">Intempestivos est detestatus amores,</l>
                <l xml:id="d005l289" n="289">Multaque in absentem tacitus convicia finxit.</l>
                <l xml:id="d005l290" n="290">Sic pater offensus longinquo verbera nato</l>
                <l xml:id="d005l291" n="291">Instruit et calamis irarum fulmina fundit,</l>
                <l xml:id="d005l292" n="292">Mox vultu placido et dulci sermone movendus.</l>
                <l xml:id="d005l293" n="293">Altera post primam sequitur populosque secundo</l>
                <l xml:id="d005l294" n="294">Fama leves rumore replet, succedere castris</l>
                <l xml:id="d005l295" n="295">Siphacem vinctumque trahi. Ruit obvius omnis</l>
                <l xml:id="d005l296" n="296">Visendique avidus positis exercitus armis;</l>
                <l xml:id="d005l297" n="297">Illum admirari, atque illum celebrare frequentes,</l>
                <l xml:id="d005l298" n="298">Hunc illum bello ingentem regnisque superbum,</l>
                <l xml:id="d005l299" n="299">Romanum Penumque ducem qui viderit uno</l>
                <l xml:id="d005l300" n="300">Tempore sub laribus pacem veniamque precantes,</l>
                <l xml:id="d005l301" n="301">Cuique duos mundi dominos non multa puderet</l>
                <l xml:id="d005l302" n="302">Blandiri; cui certatim solemnia tamquam</l>
                <l xml:id="d005l303" n="303">Vota deo fierent; cui regum maximus olim</l>
                <l xml:id="d005l304" n="304">Massinissa metu toto concesserit Orbe;</l>
                <l xml:id="d005l305" n="305">Quem facie turbata nova Fortuna rotasset</l>
                <l xml:id="d005l306" n="306">Ad terram impulsu subito. Vix credula tante</l>
                <l xml:id="d005l307" n="307">Corda rei, ingentis lapsu stupefacta ruine.</l>
                <l xml:id="d005l308" n="308">Si quis Athon videat, verso seu vertice Olimpum</l>
                <l xml:id="d005l309" n="309">Egeis cecidisse vadis, Ericisque tuumque,</l>
                <l xml:id="d005l310" n="310">Appennine, caput Tirrena sub equora mersum,</l>
                <l xml:id="d005l311" n="311">Non credat satis ipse sibi, sed somnia vanis</l>
                <l xml:id="d005l312" n="312">Plena putet monstris. Rex inter talia magno</l>
                <l xml:id="d005l313" n="313">Concursu invehitur ducis ad tentoria nostri.</l>
                <l xml:id="d005l314" n="314">Heu quantis, Fortuna, dolis mortalia pessum</l>
                <l xml:id="d005l315" n="315">Omnia das! Quantum sublimibus invida regnis!</l>
                <l xml:id="d005l316" n="316">Hec magnis promissa lues, hec meta bonorum,</l>
                <l xml:id="d005l317" n="317">Stare parum et ruere. Hic regum rex ille supremus</l>
                <l xml:id="d005l318" n="318">Mancipium venale iacet, trahiturque cathenis</l>
                <l xml:id="d005l319" n="319">Obrutus et multo circumvallatus ab hoste.</l>
                <l xml:id="d005l320" n="320">Contigit Hesperii mentem ducis illa vetusti</l>
                <l xml:id="d005l321" n="321">Hospitii neglecta fides, blandusque serene</l>
                <l xml:id="d005l322" n="322">Vultus amicitie conspectus, iunctaque dextre</l>
                <l xml:id="d005l323" n="323">Dextera, consessusque thori, ac presentibus illa</l>
                <l xml:id="d005l324" n="324">Maiestas collata malis; tandemque profatur:</l>
                <l xml:id="d005l325" n="325">"Quid tibi, vane Siphax, voluisti? Unde ista furenti</l>
                <l xml:id="d005l326" n="326">Mens adeo transversa tibi? pactine repulsa</l>
                <l xml:id="d005l327" n="327">Auxilii contentus eras, nisi bella moveres?"</l>
                <l xml:id="d005l328" n="328">Dixerat: ille animo vultuque immotus eodem</l>
                <l xml:id="d005l329" n="329">Perstitit, ac sero vix mesta silentia fregit:</l>
                <l xml:id="d005l330" n="330">"Nil michi, magnanime et nostri dux maxime secli,</l>
                <l xml:id="d005l331" n="331">Nil gravius Fortuna tulit, quam frigida campis</l>
                <l xml:id="d005l332" n="332">Linquere quod mediis moriens hec membra nequivi</l>
                <l xml:id="d005l333" n="333">Armorumque inter stragem cumulosque virorum.</l>
                <l xml:id="d005l334" n="334">Penarum michi summa quidem, quod vivere bello</l>
                <l xml:id="d005l335" n="335">Contigit exhausto: nec enim nunc ora viderem</l>
                <l xml:id="d005l336" n="336">Hec michi perfidie meritam renovantia litem.</l>
                <l xml:id="d005l337" n="337">Ast ego, si miseris liceat credenda profari</l>
                <l xml:id="d005l338" n="338">Et queat in gravibus vero locus esse cathenis,</l>
                <l xml:id="d005l339" n="339">Vera loquar, primumque omnes meruisse fatebor</l>
                <l xml:id="d005l340" n="340">Sponte cruces, qui sacra volens, qui iura fidemque</l>
                <l xml:id="d005l341" n="341">Fasque piumque simul conventaque federa tanti</l>
                <l xml:id="d005l342" n="342">Hospitis, exigua turpique libidine victus,</l>
                <l xml:id="d005l343" n="343">Calcavi testesque deos memoresque malorum.</l>
                <l xml:id="d005l344" n="344">Sed que causa gravis, que tristis origo ruine,</l>
                <l xml:id="d005l345" n="345">Forsitan ignoras: ego nunc verissima paucis</l>
                <l xml:id="d005l346" n="346">Expediam, non illa meum relevantia crimen,</l>
                <l xml:id="d005l347" n="347">Quin potius iusti stimulos auctura pudoris.</l>
                <l xml:id="d005l348" n="348">Femina cum primum laribus fuit advena nostris,</l>
                <l xml:id="d005l349" n="349">Auspiciis invecta malis atque alite torva,</l>
                <l xml:id="d005l350" n="350">Tunc perii, periitque fides, et gloria nobis</l>
                <l xml:id="d005l351" n="351">Excidit ac sceptrum manibus diademaque fronti;</l>
                <l xml:id="d005l352" n="352">Prodita tunc tacitis arsit mea regia flammis.</l>
                <l xml:id="d005l353" n="353">Funereas tulit illa faces, potuitque dolosis</l>
                <l xml:id="d005l354" n="354">Flectere blanditiis animum, lacrimisque malignis</l>
                <l xml:id="d005l355" n="355">Hospitis illa sacri, fame, superumque deorum</l>
                <l xml:id="d005l356" n="356">Reddidit immemoremque mei. Quid te moror? Illa,</l>
                <l xml:id="d005l357" n="357">Illa suis manibus misero tulit arma marito,</l>
                <l xml:id="d005l358" n="358">Induit illa latus, capiti tum cassida caro,</l>
                <l xml:id="d005l359" n="359">Tum gladium dextre, clipeum dedit illa sinistre,</l>
                <l xml:id="d005l360" n="360">Increpuitque tubam, trepidumque atque arma paventem</l>
                <l xml:id="d005l361" n="361">Impulit ambiguum in Martem, tecumque coegit</l>
                <l xml:id="d005l362" n="362">Adversis certare deis. Quando agmina campis</l>
                <l xml:id="d005l363" n="363">Contulimus stetimusque acie, fuit exitus ille</l>
                <l xml:id="d005l364" n="364">Erroris, michi crede, mei: placuisse prophanos</l>
                <l xml:id="d005l365" n="365">Amplexus fuerant huius primordia casus</l>
                <l xml:id="d005l366" n="366">Coniugioque hesisse fero. Proh! regia, vere</l>
                <l xml:id="d005l367" n="367">Regia et innumeris nuptura sine ordine coniunx</l>
                <l xml:id="d005l368" n="368">Regibus! Hostiles utinam translata penates</l>
                <l xml:id="d005l369" n="369">Igne cremes simili! Nisi me presagia fallunt,</l>
                <l xml:id="d005l370" n="370">Et facies: mecum hoc veniet solamen ad umbras."</l>
                <l xml:id="d005l371" n="371">Dixit, et obticuit graviter turbatus et imo</l>
                <l xml:id="d005l372" n="372">Lumina mesta solo referens. Iam senserat iras</l>
                <l xml:id="d005l373" n="373">Scipio, namque oculos et stigmata clara, loquentis</l>
                <l xml:id="d005l374" n="374">In vultu, nimium offensi spectarat amoris.</l>
                <l xml:id="d005l375" n="375">Hinc magis atque magis cari scelus horret amici:</l>
                <l xml:id="d005l376" n="376">Iustus amor regi; quoniam si digna querele,</l>
                <l xml:id="d005l377" n="377">Massinissa, tibi fuerat, non iusta rapine</l>
                <l xml:id="d005l378" n="378">Causa: furor stimulisque repens impulsa libido</l>
                <l xml:id="d005l379" n="379">Turpibus. Hec inter, regem sub claustra recondunt.</l>
                <l xml:id="d005l380" n="380">Fama recens Latiis sensim crebescere castris</l>
                <l xml:id="d005l381" n="381">Cepit, adesse duces victriciaque agmina regis</l>
                <l xml:id="d005l382" n="382">Ac Lelii. Placido venientes suscipit ore</l>
                <l xml:id="d005l383" n="383">Scipio; laudatos populo spectante decorat</l>
                <l xml:id="d005l384" n="384">Muneribus largis; abstractum deinde seorsum</l>
                <l xml:id="d005l385" n="385">Sede locat regem iuxta, procul atque remotis</l>
                <l xml:id="d005l386" n="386">Testibus alloquitur: "Nisi me tua maxima longe,</l>
                <l xml:id="d005l387" n="387">Massinissa, diu virtus sperata fefellit,</l>
                <l xml:id="d005l388" n="388">Non tibi causa tuum fuerat, nisi magna, videndi</l>
                <l xml:id="d005l389" n="389">Scipiadam, fideique mee tua credere fata</l>
                <l xml:id="d005l390" n="390">Ut malles, veteres sic aspernatus amicos.</l>
                <l xml:id="d005l391" n="391">Africa nam vastis Latio disiungitur undis,</l>
                <l xml:id="d005l392" n="392">Nec minus alternis distamus moribus; ergo</l>
                <l xml:id="d005l393" n="393">Grande aliquid tibi causa vie fuit equore tanto,</l>
                <l xml:id="d005l394" n="394">Tot bellorum inter fremitum mundique tumultus.</l>
                <l xml:id="d005l395" n="395">Certe ego, si proprio michi non sordescit in ore</l>
                <l xml:id="d005l396" n="396">Gloria, non alia tantum virtute superbum</l>
                <l xml:id="d005l397" n="397">Me fateor, quam quod blande michi firma tenere</l>
                <l xml:id="d005l398" n="398">Frena voluptatis videor. Non hostis in armis</l>
                <l xml:id="d005l399" n="399">Obvius, aut flammis resonans undantibus Ethna,</l>
                <l xml:id="d005l400" n="400">Euboice non sic fundo gravis estus ab imo</l>
                <l xml:id="d005l401" n="401">In cumulos surgentis aque metuendus, ut ista est</l>
                <l xml:id="d005l402" n="402">Turba voluptatum que circumfusa tenet nos:</l>
                <l xml:id="d005l403" n="403">Precipue tamen hec nitide suspecta iuvente</l>
                <l xml:id="d005l404" n="404">Pestis, et etati pretendit retia nostre.</l>
                <l xml:id="d005l405" n="405">Equor enim silet interdum, gravis Ethna quiescit;</l>
                <l xml:id="d005l406" n="406">Hostis ad incursum validis seu menibus uti,</l>
                <l xml:id="d005l407" n="407">Seu vallo fossaque licet; damnosa voluptas</l>
                <l xml:id="d005l408" n="408">Nocte dieque furit; numquam tu menibus illam</l>
                <l xml:id="d005l409" n="409">Arcebis: mediis veniet penetralibus inter</l>
                <l xml:id="d005l410" n="410">Excubias vigilesque canes, ferrata potentum</l>
                <l xml:id="d005l411" n="411">Limina transiliet. Quod si te sola movere</l>
                <l xml:id="d005l412" n="412">Hec potuit tantum virtus, ut linquere velles</l>
                <l xml:id="d005l413" n="413">Templa, larem, regnum, nobisque ut sponte subesse</l>
                <l xml:id="d005l414" n="414">Nomine deposito domini patereris, et illam</l>
                <l xml:id="d005l415" n="415">Per maria et terras in me sequerere latentem;</l>
                <l xml:id="d005l416" n="416">Tu michi vir quantus digito monstrabere, si te</l>
                <l xml:id="d005l417" n="417">Inter tam multas hec exornaverit una!</l>
                <l xml:id="d005l418" n="418">Gloria magna quidem magnum vicisse Siphacem;</l>
                <l xml:id="d005l419" n="419">Sed maior, michi crede, graves domuisse tumultus</l>
                <l xml:id="d005l420" n="420">Pectoris atque animo frenum posuisse frementi.</l>
                <l xml:id="d005l421" n="421">Preconem me virtutum memoremque tuarum</l>
                <l xml:id="d005l422" n="422">Semper habes; tua facta libens et dicta renarro.</l>
                <l xml:id="d005l423" n="423">Cetera tu tacito tecum sub pectore volve;</l>
                <l xml:id="d005l424" n="424">Nec tibi verba prius, quam mens sibi nota ruborem</l>
                <l xml:id="d005l425" n="425">Excitet. Egregia hoc bello tua sensimus arma:</l>
                <l xml:id="d005l426" n="426">Attamen auspiciis nostris - ignosce - patenti</l>
                <l xml:id="d005l427" n="427">Concursum est acie; nostro quoque nomine parta est</l>
                <l xml:id="d005l428" n="428">Romano hec presens populo victoria; nec te</l>
                <l xml:id="d005l429" n="429">Preterit et regem et regnum suaque omnia nobis</l>
                <l xml:id="d005l430" n="430">Deberi. Romam patere hic inimicaque coniunx</l>
                <l xml:id="d005l431" n="431">Regis eat, precibus que bellum pavit, et hostis</l>
                <l xml:id="d005l432" n="432">Filia tam magni est et pars non parva triumphi.</l>
                <l xml:id="d005l433" n="433">Vince animum teque ipse doma, nec multa decora</l>
                <l xml:id="d005l434" n="434">Commaculare velis unius crimine facti.</l>
                <l xml:id="d005l435" n="435">Aspice quam fructus nichilo minor ira dolorque,</l>
                <l xml:id="d005l436" n="436">Quantus ab obsceno tibi sit metuendus amore;</l>
                <l xml:id="d005l437" n="437">Quid deceat regem, quam per se feda libido."</l>
                <l xml:id="d005l438" n="438">Dixerat: ast illi iamdudum ex ore ruebant</l>
                <l xml:id="d005l439" n="439">Certatim lacrime, veluti cum candida tectis</l>
                <l xml:id="d005l440" n="440">Nix hesit, veniat tepidis si flatibus Auster,</l>
                <l xml:id="d005l441" n="441">Liquitur, et grandes subito per inania gutte</l>
                <l xml:id="d005l442" n="442">Precipitant. Tum pauca refert: "Mihi maxima cura est</l>
                <l xml:id="d005l443" n="443">Imperio parere tuo: fortuna salusque</l>
                <l xml:id="d005l444" n="444">In manibus tibi nostra sedet. Tu pectoris estus</l>
                <l xml:id="d005l445" n="445">Vincis, et affectus miseri moderaris amantis.</l>
                <l xml:id="d005l446" n="446">Nil frustra iussisse queas. Sed prospice fame;</l>
                <l xml:id="d005l447" n="447">Deprecor hoc unum; liceat michi coniuge dulci</l>
                <l xml:id="d005l448" n="448">Servata caruisse fide." Singultibus istas</l>
                <l xml:id="d005l449" n="449">Liquit inexpletas rauco sub murmure voces,</l>
                <l xml:id="d005l450" n="450">Inque tabernaclum sese intulit, ora genasque</l>
                <l xml:id="d005l451" n="451">Mestus, et infestis tundens sua pectora palmis.</l>
                <l xml:id="d005l452" n="452">Sic audita reum postquam sententia morti</l>
                <l xml:id="d005l453" n="453">Addixit, graviterque tube vox nuncia fati</l>
                <l xml:id="d005l454" n="454">Intonuit, tremit ille pavens et buxeus ori</l>
                <l xml:id="d005l455" n="455">Pallor inest; iam mors oculis manifesta videtur,</l>
                <l xml:id="d005l456" n="456">Et lictor prebere iubet iam colla securi;</l>
                <l xml:id="d005l457" n="457">Ac ventura quidem veluti presentia cernit;</l>
                <l xml:id="d005l458" n="458">Iam iacet exanimis, iamque omnia tristia secum</l>
                <l xml:id="d005l459" n="459">Versat et avulsum trunca cervice cadaver:</l>
                <l xml:id="d005l460" n="460">Haud aliter placita iuvenis cariturus amica</l>
                <l xml:id="d005l461" n="461">Iam caret; ac tacitis postquam irritata querelis</l>
                <l xml:id="d005l462" n="462">Mens stimulos in verba dedit, "Proh tristia" dixit</l>
                <l xml:id="d005l463" n="463">"Vite fila mee tanto servata dolori</l>
                <l xml:id="d005l464" n="464">Et Parcis huc tracta feris! Moriamur honesti;</l>
                <l xml:id="d005l465" n="465">Sic cogunt mandata ducis, nisi vivere rapta</l>
                <l xml:id="d005l466" n="466">Posse anima nos ille putat. Si tristia duri</l>
                <l xml:id="d005l467" n="467">Corda geris silicis, pectusque adamante rigescit,</l>
                <l xml:id="d005l468" n="468">Quid mihi Romana fore cum feritate putasti,</l>
                <l xml:id="d005l469" n="469">Scipio? Quid meritum melius sic perdis amicum?</l>
                <l xml:id="d005l470" n="470">Vita molesta tibi nostra est. Quot vulnera in isto</l>
                <l xml:id="d005l471" n="471">Pectore pertulimus, nunc ut moreremur amando,</l>
                <l xml:id="d005l472" n="472">Spiritus in lacrimas atque in suspiria mestus</l>
                <l xml:id="d005l473" n="473">Difflueret? Mors nulla viro minus apta: sed ultra</l>
                <l xml:id="d005l474" n="474">Non datur." Hec dixit frendensque ad sidera luctum</l>
                <l xml:id="d005l475" n="475">Sustulit horrendum, quem circumstantia longe</l>
                <l xml:id="d005l476" n="476">Agmina senserunt, moteque hesere cohortes.</l>
                <l xml:id="d005l477" n="477">Litus ad Hesperium properans urgebat anhelos</l>
                <l xml:id="d005l478" n="478">Phebus equos. Forte ille memor quibus alma decore</l>
                <l xml:id="d005l479" n="479">Virginis Hemonie flagrasset pectora flammis;</l>
                <l xml:id="d005l480" n="480">Laureaque ante oculos stabat sua sacra, tremendo</l>
                <l xml:id="d005l481" n="481">Prodigio prerepta sibi, tum vita relicti</l>
                <l xml:id="d005l482" n="482">Dura nimis, luctusque gravis, simul oscula trunco</l>
                <l xml:id="d005l483" n="483">Fixa diu tenero vitaque abeunte tepenti;</l>
                <l xml:id="d005l484" n="484">Atque ideo, similes regis miseratus amores,</l>
                <l xml:id="d005l485" n="485">Intulit Occeano vultus lacrimosaque lavit</l>
                <l xml:id="d005l486" n="486">Ora cadens, Noctique suas permisit habenas.</l>
                <l xml:id="d005l487" n="487">Scipio - nulla etenim dederit Fortuna quietem,</l>
                <l xml:id="d005l488" n="488">Ni mediocris eris; nam tristior illa dolores,</l>
                <l xml:id="d005l489" n="489">Leta vehit curas - per noctem singula secum</l>
                <l xml:id="d005l490" n="490">Ancipiti cum mente rotat: num territa pulset</l>
                <l xml:id="d005l491" n="491">Menia Penorum et turres Carthaginis, an se</l>
                <l xml:id="d005l492" n="492">Extremos fundat Libie vastator in agros,</l>
                <l xml:id="d005l493" n="493">An requiem fessis paucorum forte dierum</l>
                <l xml:id="d005l494" n="494">Prebeat equitibus peditumque det otia turmis.</l>
                <l xml:id="d005l495" n="495">Illa recursabat potior sub pectore cauti</l>
                <l xml:id="d005l496" n="496">Cura ducis, quibus inde viis captiva per altum</l>
                <l xml:id="d005l497" n="497">Agmina Penorum Latio transmittat ovanti.</l>
                <l xml:id="d005l498" n="498">Precipue in rege regisque in coniuge multum</l>
                <l xml:id="d005l499" n="499">Angitur, et quantis velit hos custodibus ire,</l>
                <l xml:id="d005l500" n="500">Cui tantum committat onus. Sic anxius heret</l>
                <l xml:id="d005l501" n="501">Mercator, cui vota vie cessere secunde</l>
                <l xml:id="d005l502" n="502">Et lucri Fortuna fuit; nunc cogitat, aurum</l>
                <l xml:id="d005l503" n="503">Ac gemmas qua puppe vehat pretiosaque rerum,</l>
                <l xml:id="d005l504" n="504">Quique ratis custos placeat. Non carior usquam</l>
                <l xml:id="d005l505" n="505">Ullus erat Lelio: nulli felicius altos</l>
                <l xml:id="d005l506" n="506">Credere consuetus lassata mente labores.</l>
                <l xml:id="d005l507" n="507">Hunc igitur noctis medio vocat, admonet arma</l>
                <l xml:id="d005l508" n="508">Navibus imponat, lectoque ut remige cetum</l>
                <l xml:id="d005l509" n="509">Instruat, hac patrie petiturus litora classe.</l>
                <l xml:id="d005l510" n="510">At misero multum diversa fluebat amanti</l>
                <l xml:id="d005l511" n="511">Nox ea cum lacrimis: quas sese vertat in artes,</l>
                <l xml:id="d005l512" n="512">Quos vocet ille deos, precibus quibus atra relaxet</l>
                <l xml:id="d005l513" n="513">Stamina Parcarum et dilecte tempus amice.</l>
                <l xml:id="d005l514" n="514">Nunc venit in mentem cara cum coniuge raptim</l>
                <l xml:id="d005l515" n="515">Herculeas subita linquentem classe Columnas</l>
                <l xml:id="d005l516" n="516">Fortunatorum famam tentare locorum;</l>
                <l xml:id="d005l517" n="517">Nunc recta penetrare via Carthaginis alte</l>
                <l xml:id="d005l518" n="518">Menia, et ad veteres humilem veniamque petentem</l>
                <l xml:id="d005l519" n="519">Pergere cum gemitu et dulci cum coniuge amicos;</l>
                <l xml:id="d005l520" n="520">Nunc ferrum laqueosque sibi properataque mortis</l>
                <l xml:id="d005l521" n="521">Instrumenta manu tristesque intexere nodos,</l>
                <l xml:id="d005l522" n="522">Auxilioque necis tantos finire dolores.</l>
                <l xml:id="d005l523" n="523">Sepe manus gladium tetigit: pudor obstitit unus,</l>
                <l xml:id="d005l524" n="524">Non metus incepto, vidue non anxia vite</l>
                <l xml:id="d005l525" n="525">Dulcedo: veritus famam maculare perenni</l>
                <l xml:id="d005l526" n="526">Crimine, continuit capulumque animumque remisit.</l>
                <l xml:id="d005l527" n="527">Volvitur inde thoro: quoniam sub pectore pernox</l>
                <l xml:id="d005l528" n="528">Sevit amor lacerantque truces precordia cure,</l>
                <l xml:id="d005l529" n="529">Uritur; invigilant meror, metus, ira furorque.</l>
                <l xml:id="d005l530" n="530">Sepe etiam absentem lacrimans dum stringit amicam</l>
                <l xml:id="d005l531" n="531">Sepe thoro dedit amplexus et dulcia verba.</l>
                <l xml:id="d005l532" n="532">Postquam nulla valent violento frena dolori,</l>
                <l xml:id="d005l533" n="533">Incipit, et longis solatur damna querelis:</l>
                <l xml:id="d005l534" n="534">"Cara michi nimium, vita michi dulcior omni,</l>
                <l xml:id="d005l535" n="535">Sophonisba, vale: non te, mea cura, videbo</l>
                <l xml:id="d005l536" n="536">Leniter ethereos posthac componere vultus,</l>
                <l xml:id="d005l537" n="537">Effusosque auro religantem ex more capillos;</l>
                <l xml:id="d005l538" n="538">Dulcia non celum mulcentia verba deosque</l>
                <l xml:id="d005l539" n="539">Oris odorati secretaque murmura carpam;</l>
                <l xml:id="d005l540" n="540">Solus ero, gelidoque insternam membra cubili.</l>
                <l xml:id="d005l541" n="541">Atque utinam socio componar, amica, sepulcro,</l>
                <l xml:id="d005l542" n="542">Et simul hic vetitos illic concorditer annos</l>
                <l xml:id="d005l543" n="543">Contingat duxisse michi! sors optima busti,</l>
                <l xml:id="d005l544" n="544">Si cinis amborum commixtis morte medullis</l>
                <l xml:id="d005l545" n="545">Unus erit. Scipio nostros non scindet amores.</l>
                <l xml:id="d005l546" n="546">O utinam infernis etiam nunc una latebris</l>
                <l xml:id="d005l547" n="547">Umbra simus, liceat pariter per claustra vagari</l>
                <l xml:id="d005l548" n="548">Mirtea, nec nostros Scipio disiungat amores!</l>
                <l xml:id="d005l549" n="549">Ibimus una ambo flentes, et passibus iisdem</l>
                <l xml:id="d005l550" n="550">Ibimus, eterno connexi federe; nec nos</l>
                <l xml:id="d005l551" n="551">Ferreus aut nostros Scipio interrumpet amores.</l>
                <l xml:id="d005l552" n="552">Invidiosa deis Herebi populoque silentum</l>
                <l xml:id="d005l553" n="553">Ac Cereris genero, cuntisque beatior umbris</l>
                <l xml:id="d005l554" n="554">Umbra ferar: dulces nec Scipio franget amores.</l>
                <l xml:id="d005l555" n="555">Ille quidem astrigeros tractus celumque tenebit</l>
                <l xml:id="d005l556" n="556">Dux sacer, humanis in totum moribus impar,</l>
                <l xml:id="d005l557" n="557">Nec volet infernas sedes aut pallida Ditis</l>
                <l xml:id="d005l558" n="558">Regna sequi: haud cupidos iterum turbabit amantes.</l>
                <l xml:id="d005l559" n="559">O utinam Libicum nunquam transisset in orbem!</l>
                <l xml:id="d005l560" n="560">O utinam Latiis semper mansisset in oris!</l>
                <l xml:id="d005l561" n="561">Quid precor heu demens? Si non venisset, amice</l>
                <l xml:id="d005l562" n="562">Et decor et species faciesque simillima Soli,</l>
                <l xml:id="d005l563" n="563">Non michi nota fores; sine qua nec vita fuisset</l>
                <l xml:id="d005l564" n="564">Grata quidem pariter. Quanta est discordia! vitam</l>
                <l xml:id="d005l565" n="565">Abstulit ac tribuit. Scipio dulcissime, raptim</l>
                <l xml:id="d005l566" n="566">O utinam Romam victricia signa tulisses</l>
                <l xml:id="d005l567" n="567">Captivo cum rege prior, reginaque retro</l>
                <l xml:id="d005l568" n="568">Mansisset non visa tibi! Quid surda precamur</l>
                <l xml:id="d005l569" n="569">Numina? Castrorum dominus victorque superbus</l>
                <l xml:id="d005l570" n="570">Captivam petit ecce suam. Dabimusne? Sed urget:</l>
                <l xml:id="d005l571" n="571">Importuna precum species nocitura precari.</l>
                <l xml:id="d005l572" n="572">Sed rogat: at vultu tacito mihi multa minatur.</l>
                <l xml:id="d005l573" n="573">Sed rogat: at durum precibus latitare sub istis</l>
                <l xml:id="d005l574" n="574">Imperium agnosco. Parebimus? At prius horrens</l>
                <l xml:id="d005l575" n="575">Iupiter admoveat capiti sua fulmina nostro,</l>
                <l xml:id="d005l576" n="576">Hoc tellus voret alta latus, pelagusque per amplum</l>
                <l xml:id="d005l577" n="577">Impia falsiloqui spargantur viscera regis.</l>
                <l xml:id="d005l578" n="578">Ergo ego, Romano placitum quia, sancta revellam</l>
                <l xml:id="d005l579" n="579">Federa coniugii? Licuit sine coniuge regem</l>
                <l xml:id="d005l580" n="580">Vivere, et id satius fuerat, quia celibe vita</l>
                <l xml:id="d005l581" n="581">Scipio noster erat: sponse nunc pacta negare</l>
                <l xml:id="d005l582" n="582">Non licet. Ast ingens et inexorabile turbat</l>
                <l xml:id="d005l583" n="583">Imperium: quid agam? Morieris, munere cari,</l>
                <l xml:id="d005l584" n="584">Sophonisba, viri morieris; munera sevo</l>
                <l xml:id="d005l585" n="585">Hec placuere Iovi: sic nec captiva traheris</l>
                <l xml:id="d005l586" n="586">Litus ad Italie nuribus subiecta Latinis,</l>
                <l xml:id="d005l587" n="587">Nec nostros illusa dolos sic posse videris</l>
                <l xml:id="d005l588" n="588">Aut fractam culpare fidem. Moriere. Quis ergo</l>
                <l xml:id="d005l589" n="589">Finis amoris erit? mors effera. Parcite cunti,</l>
                <l xml:id="d005l590" n="590">Celicole: calcanda fides. Fugiamus in Orbis</l>
                <l xml:id="d005l591" n="591">Ultima, et ignotas Libie penetremus harenas,</l>
                <l xml:id="d005l592" n="592">Est ubi serpentum regio tutissima nobis,</l>
                <l xml:id="d005l593" n="593">Tutior hac patria: nec enim venturus ad illam</l>
                <l xml:id="d005l594" n="594">Est Scipio, nec pestiferi vis ulla veneni</l>
                <l xml:id="d005l595" n="595">Tam pulcros lesura pedes. Michi forsitan ipsa</l>
                <l xml:id="d005l596" n="596">Ignoscent spectante fere. Dulcissima coniunx,</l>
                <l xml:id="d005l597" n="597">Stat fugere et te impendenti subducere morti:</l>
                <l xml:id="d005l598" n="598">Pauperiem letus tecum exiliumque fugamque</l>
                <l xml:id="d005l599" n="599">Mestaque cunta feram. Sed nec sequerere vocantem,</l>
                <l xml:id="d005l600" n="600">Femineos si novi animos, regina supremo</l>
                <l xml:id="d005l601" n="601">Sueta sedere loco: et quanquam sequerere, parati</l>
                <l xml:id="d005l602" n="602">Nil habeo, atque omnes Romana potentia passus</l>
                <l xml:id="d005l603" n="603">Claudit, et extremo Scipio notissimus orbi est.</l>
                <l xml:id="d005l604" n="604">Somnia nunc, tacite quondam mihi tempore noctis</l>
                <l xml:id="d005l605" n="605">Visa, recognosco turbate horrenda quietis</l>
                <l xml:id="d005l606" n="606">Non satis intellecta prius. Tune illa fuisti</l>
                <l xml:id="d005l607" n="607">Candida prostrato per vim subducta marito</l>
                <l xml:id="d005l608" n="608">Cerva, sed imperio tandem pastoris iniqui</l>
                <l xml:id="d005l609" n="609">Custodi prerepta novo? tunc nempe placebas,</l>
                <l xml:id="d005l610" n="610">Vel sic visa, michi. Sed quid coniuncta ferebat</l>
                <l xml:id="d005l611" n="611">Mors tua? Dii, visis omen removete malignum.</l>
                <l xml:id="d005l612" n="612">Permetuo, nam cunta sibi constantia certo</l>
                <l xml:id="d005l613" n="613">Ordine cernebam, nec me sopor ille fefellit.</l>
                <l xml:id="d005l614" n="614">Quid faciam? Moriere igitur, moriere; profecto</l>
                <l xml:id="d005l615" n="615">Nil aliud superest, coniunx miseranda, tibique</l>
                <l xml:id="d005l616" n="616">Auctor mortis ego. Sed que michi vita futura est?</l>
                <l xml:id="d005l617" n="617">Scis, Venus, et celo prospectans Iupiter alto</l>
                <l xml:id="d005l618" n="618">Mortales actus nostrosque hoc orbe labores.</l>
                <l xml:id="d005l619" n="619">Quis michi verba dabit placidas ducentia noctes,</l>
                <l xml:id="d005l620" n="620">Aut gravis ingentes animi mulcentia curas?</l>
                <l xml:id="d005l621" n="621">Quis dabit amplexus, quisve oscula dulcia iunget?</l>
                <l xml:id="d005l622" n="622">Te sine dulce nichil. Quid prodest regia largo</l>
                <l xml:id="d005l623" n="623">Agmine servorum, Tyrio quid lectulus ostro</l>
                <l xml:id="d005l624" n="624">Comptus, et innumeris instrata palatia gemmis?</l>
                <l xml:id="d005l625" n="625">Quid diadema iuvat? lati quid gloria regni?</l>
                <l xml:id="d005l626" n="626">Uror, et assiduis torquentur pectora flammis.</l>
                <l xml:id="d005l627" n="627">Heu michi! dulcis adhuc, dulcis post busta, sereni</l>
                <l xml:id="d005l628" n="628">Quo fugiunt vultus? Hinc iam, te, cara, supremum</l>
                <l xml:id="d005l629" n="629">Viventem deflere iuvat. Sophonisba, deorum</l>
                <l xml:id="d005l630" n="630">Atque hominum decus eximium, quam nostra tulerunt</l>
                <l xml:id="d005l631" n="631">Tempora siderei exemplum specimenque decoris,</l>
                <l xml:id="d005l632" n="632">Que faceres conspecta fidem, super astra quis ipsis</l>
                <l xml:id="d005l633" n="633">Splendor inest superis, qualis quamque alma venustat</l>
                <l xml:id="d005l634" n="634">Forma deas, adverte pias his fletibus aures.</l>
                <l xml:id="d005l635" n="635">Hei - misero fuerit quoniam meminisse iocundum -</l>
                <l xml:id="d005l636" n="636">Lumina, sidereis mulcentibus ethra favillis,</l>
                <l xml:id="d005l637" n="637">Alma sub exiguo claudentur condita busto;</l>
                <l xml:id="d005l638" n="638">Lumina magnorum mentes tactura deorum,</l>
                <l xml:id="d005l639" n="639">Lumina durorum rabiem fractura virorum,</l>
                <l xml:id="d005l640" n="640">Lumina que michi me abstulerant curasque minores!</l>
                <l xml:id="d005l641" n="641">Candida frons auro circumcrispante decora,</l>
                <l xml:id="d005l642" n="642">Frontibus humanis augustior, abdita saxo</l>
                <l xml:id="d005l643" n="643">Stabit in angusto. Risus qui ferrea figit</l>
                <l xml:id="d005l644" n="644">Pectora, qui celum, qui circumfusa serenat</l>
                <l xml:id="d005l645" n="645">Nubila, Tartareum ruit irrediturus ad antrum.</l>
                <l xml:id="d005l646" n="646">Heu michi! Felices anime, quibus illa repente</l>
                <l xml:id="d005l647" n="647">Lux oriens veteres veniet purgare tenebras!</l>
                <l xml:id="d005l648" n="648">Heu bene progeniti, quibus illa videre licebit,</l>
                <l xml:id="d005l649" n="649">Que michi mors invisa rapit! Pes lacteus atram,</l>
                <l xml:id="d005l650" n="650">Divino celerante gradu, conscendere cimbam</l>
                <l xml:id="d005l651" n="651">Iussus, transiliet Lethei gurgitis estum.</l>
                <l xml:id="d005l652" n="652">Fortunate Charon! utinam michi flectere clavum</l>
                <l xml:id="d005l653" n="653">Contingat, neutramque diu contingere ripam;</l>
                <l xml:id="d005l654" n="654">Tuque mei interea serves moderamina regni!</l>
                <l xml:id="d005l655" n="655">Invidiose senex, quando hec tibi monstra videre</l>
                <l xml:id="d005l656" n="656">Contigit, aut ullo posthac continget in evo?</l>
                <l xml:id="d005l657" n="657">Vidisti Ethneo raptam sub vertice nigri</l>
                <l xml:id="d005l658" n="658">Uxorem transire thori, nec vultus Elisse</l>
                <l xml:id="d005l659" n="659">Te latuit nostre, facies nec Gorgonis horrens,</l>
                <l xml:id="d005l660" n="660">Nec que fatiferum laqueo pendente secuta est</l>
                <l xml:id="d005l661" n="661">Laodomia virum, nec te, pulcerrima Procris,</l>
                <l xml:id="d005l662" n="662">Nec Teucrum pestis, Minoisque altera proles -</l>
                <l xml:id="d005l663" n="663">Altera nam celum tenuit stellante corona -.</l>
                <l xml:id="d005l664" n="664">Sed cui tantus honos, cui tante gloria forme?</l>
                <l xml:id="d005l665" n="665">Crude senex, michi crede, parem non ulla videbunt</l>
                <l xml:id="d005l666" n="666">Secula, nec rerum laudatrix magna suarum</l>
                <l xml:id="d005l667" n="667">Etas prima tulit. Visa tangere iuventa;</l>
                <l xml:id="d005l668" n="668">Ardebis, michi crede, senex; me forsitan illac</l>
                <l xml:id="d005l669" n="669">Coniugis infauste vestigia cara sequentem</l>
                <l xml:id="d005l670" n="670">Tardius excipies. Veniam, nec tempore multo</l>
                <l xml:id="d005l671" n="671">Hic michi carcer erit. Proh! si prohibemur adire</l>
                <l xml:id="d005l672" n="672">Corporeosque iterum ius est remeare sub artus,</l>
                <l xml:id="d005l673" n="673">Occidimus. Tu parce, senex, atque arbiter equus</l>
                <l xml:id="d005l674" n="674">Igne pari flagrans iuvenilibus annue flammis.</l>
                <l xml:id="d005l675" n="675">Cerbere, si potuit vates Rodopeius iram</l>
                <l xml:id="d005l676" n="676">Frangere voce lire, facies nunc coniugis ista</l>
                <l xml:id="d005l677" n="677">Quid poterit conspecta tibi conspectaque regi</l>
                <l xml:id="d005l678" n="678">Tartareo? Vereor, ne nostros captus amores</l>
                <l xml:id="d005l679" n="679">Tentet, et annose redeas, Proserpina, matri.</l>
                <l xml:id="d005l680" n="680">Somnia sunt que fingis amans, et falleris amens.</l>
                <l xml:id="d005l681" n="681">Massinissa, diu felix, si rata fuissent</l>
                <l xml:id="d005l682" n="682">Munera Fortune modo! sed, mestissime regum,</l>
                <l xml:id="d005l683" n="683">Pone modum lacrimis metamque impone querelis.</l>
                <l xml:id="d005l684" n="684">Dulce meum decus, atque anime pars altera nostre,</l>
                <l xml:id="d005l685" n="685">O breve solamen, longus dolor, inclita coniunx,</l>
                <l xml:id="d005l686" n="686">Ibis ad Elisias directo tramite valles,</l>
                <l xml:id="d005l687" n="687">Et michi morte tua gemitum lacrimasque relinques.</l>
                <l xml:id="d005l688" n="688">Sed sequar; hec miseri superant solatia morbi."</l>
                <l xml:id="d005l689" n="689">Obticuit, subiitque sopor; tum fessa parumper</l>
                <l xml:id="d005l690" n="690">Membra quies sensim subrepens tarda fefellit:</l>
                <l xml:id="d005l691" n="691">Multa sed in somnis questus, celumque Chaosque</l>
                <l xml:id="d005l692" n="692">Fortunamque feram incusans hominesque deosque.</l>
                <l xml:id="d005l693" n="693">Ecce parum fausto finem positurus amori</l>
                <l xml:id="d005l694" n="694">Phebus ab Occeano radians surgebat Eoo.</l>
                <l xml:id="d005l695" n="695">Concrepuere tube; surgit tremefactus, et iras</l>
                <l xml:id="d005l696" n="696">Suscitat, ac questu se sepe revolvit eodem.</l>
                <l xml:id="d005l697" n="697">Postquam castra videt fremitu testantia motum,</l>
                <l xml:id="d005l698" n="698">Et metuit mandata ducis, vimque affore credit,</l>
                <l xml:id="d005l699" n="699">Si neget, horrendum dictu et miserabile sumit</l>
                <l xml:id="d005l700" n="700">Consilium, quod tristis Amor dabat: aurea fido</l>
                <l xml:id="d005l701" n="701">Pocula dat servo, custodia dira veneni</l>
                <l xml:id="d005l702" n="702">Credita cui fuerat. Rex hec undantia summo</l>
                <l xml:id="d005l703" n="703">Ac superinfusa cernens spumantia morte:</l>
                <l xml:id="d005l704" n="704">"Vade" ait "et misere mea tristia munera perfer</l>
                <l xml:id="d005l705" n="705">Regine, strictosque deos absolve fidemque.</l>
                <l xml:id="d005l706" n="706">Me promissorum memorem sciat illa: secundum</l>
                <l xml:id="d005l707" n="707">Impleo. Sunt superi testes, erat altera longe</l>
                <l xml:id="d005l708" n="708">Conditio michi grata magis, tentataque frustra</l>
                <l xml:id="d005l709" n="709">Est via, si qua foret, per quam regina maneret</l>
                <l xml:id="d005l710" n="710">Coniugio contenta meo. Romanus ab alto</l>
                <l xml:id="d005l711" n="711">Dux vetat: huic nostri, sic dii statuere, potestas</l>
                <l xml:id="d005l712" n="712">Fortunaque iubente data est. Sibi consulat ergo</l>
                <l xml:id="d005l713" n="713">Cogitet unde ruens quo sit prostrata; quis illam</l>
                <l xml:id="d005l714" n="714">Exitus excipiat viduatam nomine nostri;</l>
                <l xml:id="d005l715" n="715">Insuper et primi reverentia quanta mariti,</l>
                <l xml:id="d005l716" n="716">Quanta patris virtus: titulisque et sanguine dignum</l>
                <l xml:id="d005l717" n="717">Consilium paret ipsa sibi. Quod possumus unum,</l>
                <l xml:id="d005l718" n="718">Instrumenta fuge libertatisque paramus."</l>
                <l xml:id="d005l719" n="719">Hec ait, atque oculos lacrimis avertit onustos.</l>
                <l xml:id="d005l720" n="720">Nuncius accelerans regine ad limina pulsat</l>
                <l xml:id="d005l721" n="721">Munera dira ferens. Pannis anus obsita et annis</l>
                <l xml:id="d005l722" n="722">Prosilit, atque habitum conspectaque pocula narrat.</l>
                <l xml:id="d005l723" n="723">Substitit attonite similis similisque paventi;</l>
                <l xml:id="d005l724" n="724">Nec remorata diu, positoque instincta pavore:</l>
                <l xml:id="d005l725" n="725">"Ingrediatur" ait. Stat terre lumina fixus</l>
                <l xml:id="d005l726" n="726">Et peragit commissa tremens; intercipit illa:</l>
                <l xml:id="d005l727" n="727">"Suscipio mandata libens, nec dona recuso</l>
                <l xml:id="d005l728" n="728">Regia, si maius nichil est, quod mittere dulcis</l>
                <l xml:id="d005l729" n="729">Posset amans: certe melius moriebar, in ipso</l>
                <l xml:id="d005l730" n="730">Funere ni demens nupsissem - numina testor</l>
                <l xml:id="d005l731" n="731">Conscia -, non aliquid quoniam de coniuge caro</l>
                <l xml:id="d005l732" n="732">Sit nisi dulce michi; sed sidera promptius alta,</l>
                <l xml:id="d005l733" n="733">Terrenis ut eram vinclis exuta, petebam.</l>
                <l xml:id="d005l734" n="734">Hoc refer extremum, et mortis michi testis adesto.</l>
                <l xml:id="d005l735" n="735">At vos, Celicole et qui maria ampla tenetis,</l>
                <l xml:id="d005l736" n="736">Quique locum mundi medium Stigiasque tenebras,</l>
                <l xml:id="d005l737" n="737">Quas adeo, licet ante diem, si iusta precandi</l>
                <l xml:id="d005l738" n="738">Materia est, prestate pias his questibus aures;</l>
                <l xml:id="d005l739" n="739">Audiat et celum et pelagus tellusque profunda.</l>
                <l xml:id="d005l740" n="740">En morior; mortisque magis me causa dolere,</l>
                <l xml:id="d005l741" n="741">Quam mors ipsa facit. Quid enim commercia tangunt</l>
                <l xml:id="d005l742" n="742">Nostra duces Latios? En quanta superbia genti!</l>
                <l xml:id="d005l743" n="743">Non satis est hostem regnis spoliasse paternis:</l>
                <l xml:id="d005l744" n="744">Libertate animos spoliant, et rite coactis</l>
                <l xml:id="d005l745" n="745">Coniugiis sanctoque audent irrumpere amori</l>
                <l xml:id="d005l746" n="746">Ac pactos laniare thoros, victoria postquam</l>
                <l xml:id="d005l747" n="747">Romano stat certa duci, nec flectere quisquam</l>
                <l xml:id="d005l748" n="748">Fata potest eterna Iovis: sint ultima vite</l>
                <l xml:id="d005l749" n="749">Tristia, et eximiis sua Roma ingrata tropheis,</l>
                <l xml:id="d005l750" n="750">Exul ut a patria deserto in rure senescat</l>
                <l xml:id="d005l751" n="751">Solus et a fidis longo semotus amicis;</l>
                <l xml:id="d005l752" n="752">Nec videat sibi dulce aliquid, qui dulcia nobis</l>
                <l xml:id="d005l753" n="753">Omnia preripuit; tum cari iniuria fratris</l>
                <l xml:id="d005l754" n="754">Exagitet, doleatque suos non equa ferentes;</l>
                <l xml:id="d005l755" n="755">Filius extremos inglorius aggravet annos.</l>
                <l xml:id="d005l756" n="756">Indigno tandem atque inopi claudare sepulcro,</l>
                <l xml:id="d005l757" n="757">Iratusque tibi et patrie moriare relicte,</l>
                <l xml:id="d005l758" n="758">Scipio, et infames saxis inscribe querelas.</l>
                <l xml:id="d005l759" n="759">Tu quoque finitimo semper quatiare tumultu,</l>
                <l xml:id="d005l760" n="760">Si secum posthac, coniunx carissime, firmum</l>
                <l xml:id="d005l761" n="761">Fedus habes: videas abeuntes funere natos</l>
                <l xml:id="d005l762" n="762">Intempestivo, et fedatos cede nepotes</l>
                <l xml:id="d005l763" n="763">Alterna. Veniens illa de gente cruentus</l>
                <l xml:id="d005l764" n="764">Rusticus insultet generi per vulnera vestro,</l>
                <l xml:id="d005l765" n="765">Et trahat ante rudem vinctos per menia currum,</l>
                <l xml:id="d005l766" n="766">Ornet et ex vobis proprios tua Roma triumphos!"</l>
                <l xml:id="d005l767" n="767">Dixerat: ac circum gemitum lacrimasque videres</l>
                <l xml:id="d005l768" n="768">Astantesque fero attonitos intendere fini.</l>
                <l xml:id="d005l769" n="769">Illa manu pateramque tenens et lumina celo</l>
                <l xml:id="d005l770" n="770">Attollens: "Sol alme" inquit "superique, valete;</l>
                <l xml:id="d005l771" n="771">Massinissa, vale, nostri memor." Inde malignum</l>
                <l xml:id="d005l772" n="772">Ceu sitiens haurit non mota fronte venenum,</l>
                <l xml:id="d005l773" n="773">Tartareasque petit violentus spiritus umbras.</l>
            </div1>
            <div1 xml:id="d006" type="section" decls="#md" met="H">
                <head>
                    <title>6</title>
                    <abbr>6</abbr>
                    <bibl source="digital">Tiziana Brolli</bibl>
                </head>
                <l xml:id="d006l1" n="1">Nulla magis Stigios mirantum obsessa corona</l>
                <l xml:id="d006l2" n="2">Umbra lacus subiit, postquam divisa triformis</l>
                <l xml:id="d006l3" n="3">Partibus haud equis stetit ingens machina mundi.</l>
                <l xml:id="d006l4" n="4">Obtuitu attonito stabant horrentia circum</l>
                <l xml:id="d006l5" n="5">Agmina Penarum sparsoque rigentia villo</l>
                <l xml:id="d006l6" n="6">Eumenidum tacitis inhiabant rictibus ora.</l>
                <l xml:id="d006l7" n="7">Regia vis oculis inerat, pallorque verendus</l>
                <l xml:id="d006l8" n="8">Et vetus egregia maiestas fronte manebat.</l>
                <l xml:id="d006l9" n="9">Indignata tamen superis irataque Morti</l>
                <l xml:id="d006l10" n="10">Ibat et exiguo defigens lumina flexu.</l>
                <l xml:id="d006l11" n="11">Iudicis inferni postquam ad pretoria ventum est,</l>
                <l xml:id="d006l12" n="12">"Iniecit sibi seva manum" canentia Minos</l>
                <l xml:id="d006l13" n="13">Ora movens dixit; "sit carcere clausa secundo,</l>
                <l xml:id="d006l14" n="14">Quem sontes habitant anime, quibus ultima vite</l>
                <l xml:id="d006l15" n="15">Cura fuit neglecta sue." Rodomantus acerbo</l>
                <l xml:id="d006l16" n="16">Iudicio firmabat idem. Iam prendere mestam</l>
                <l xml:id="d006l17" n="17">Ceperat immanis lictor. Tunc maximus alte</l>
                <l xml:id="d006l18" n="18">Eacus exclamat - siluerunt turbida late</l>
                <l xml:id="d006l19" n="19">Tartara; trans Stigiam vox est audita paludem -:</l>
                <l xml:id="d006l20" n="20">"Mortis amor causa est, lucemque coacta reliquit.</l>
                <l xml:id="d006l21" n="21">Tertia claustra sibi sunt, legibus abdita nostris:</l>
                <l xml:id="d006l22" n="22">Huc eat, immerite neque hec iniuria nostra</l>
                <l xml:id="d006l23" n="23">Accedat nunc voce recens: satis aspera vite</l>
                <l xml:id="d006l24" n="24">Mansit apud superos fortuna et mortis acerbe."</l>
                <l xml:id="d006l25" n="25">Assensere pari circum clamore faventes</l>
                <l xml:id="d006l26" n="26">Umbrarum populi et nigri liventia regni</l>
                <l xml:id="d006l27" n="27">Concilia. Haud aliter quam cum sententia captum</l>
                <l xml:id="d006l28" n="28">Turpibus addixit laqueis crucibusque vel igni,</l>
                <l xml:id="d006l29" n="29">Mens bona, que non supplicio, sed sorte movetur</l>
                <l xml:id="d006l30" n="30">Infami, trepidat; tum, si generosior illi</l>
                <l xml:id="d006l31" n="31">Conditio mortis subito detur, altera frontis</l>
                <l xml:id="d006l32" n="32">Effigies vultusque alius formatur et extra</l>
                <l xml:id="d006l33" n="33">Pectoris apparent lacrimis nova gaudia fusis;</l>
                <l xml:id="d006l34" n="34">Letior ipsa quidem positaque decentior ira</l>
                <l xml:id="d006l35" n="35">Optatos visura locos regina modestis</l>
                <l xml:id="d006l36" n="36">Passibus ingreditur, iuvenum cui cingit utrumque</l>
                <l xml:id="d006l37" n="37">Turba latus, veteris repetens quasi somnia vite.</l>
                <l xml:id="d006l38" n="38">Haud procul a ripa Lethei fluminis illa,</l>
                <l xml:id="d006l39" n="39">Que capit expositos inamenaque mittit in antra,</l>
                <l xml:id="d006l40" n="40">Planities obscura iacet, que collibus atris</l>
                <l xml:id="d006l41" n="41">Cingitur. Hic latis eterna silentia campis</l>
                <l xml:id="d006l42" n="42">Mirteaque umbriferos vetus ambit silva recessus.</l>
                <l xml:id="d006l43" n="43">Non hic armorum strepitus studiumve frementum</l>
                <l xml:id="d006l44" n="44">Cornipedum, non cura canum pecudumque boumque,</l>
                <l xml:id="d006l45" n="45">Sed labor et lacrime et longo suspiria tractu,</l>
                <l xml:id="d006l46" n="46">Et macies odiumque sui, pallorque ruborque</l>
                <l xml:id="d006l47" n="47">Et malesuadus amor, scelus, ira, fidesque dolique,</l>
                <l xml:id="d006l48" n="48">Furtaque blanditiis immixta, iocusque dolorque,</l>
                <l xml:id="d006l49" n="49">Et risus brevis et ficto periuria vultu</l>
                <l xml:id="d006l50" n="50">Crebraque sub raris habitant mendacia veris.</l>
                <l xml:id="d006l51" n="51">Illa per angustas fauces ingressa, sub ipso</l>
                <l xml:id="d006l52" n="52">Limine claustrorum laqueo sua colla prementem</l>
                <l xml:id="d006l53" n="53">Cernit Yphim et nimio consumptam Biblida luctu.</l>
                <l xml:id="d006l54" n="54">At procul ingenti latitabat Mirra pudore</l>
                <l xml:id="d006l55" n="55">Frondibus ora tegens. Iterum spoliator Averni</l>
                <l xml:id="d006l56" n="56">Orpheus Euridicen frustra revocare parabat.</l>
                <l xml:id="d006l57" n="57">Maximus extremo nemorum vagus ibat Achilles</l>
                <l xml:id="d006l58" n="58">Pallidaque immiti signabat gramina passu.</l>
                <l xml:id="d006l59" n="59">Adversa regione Paris ceu nota timeret</l>
                <l xml:id="d006l60" n="60">Arma hostis gressu tacito properabat. At illum</l>
                <l xml:id="d006l61" n="61">Tristior Oenone a tergo et lacrimosa vocabat;</l>
                <l xml:id="d006l62" n="62">Ipse alio tendebat iter. Tum regia virgo</l>
                <l xml:id="d006l63" n="63">Et mundo matrona nocens, tot causa dolorum,</l>
                <l xml:id="d006l64" n="64">Turnus et ipse dolens rapta de coniuge campis</l>
                <l xml:id="d006l65" n="65">Errabant; mediaque duos in valle videres</l>
                <l xml:id="d006l66" n="66">Solivagos lateri herentes alternaque collo</l>
                <l xml:id="d006l67" n="67">Brachia tendentes. "Heu felicissima Tisbe!"</l>
                <l xml:id="d006l68" n="68">Suspirans inquit; placuit servatus Averno</l>
                <l xml:id="d006l69" n="69">Dulcis amor: tantum nullis inviderat umbris;</l>
                <l xml:id="d006l70" n="70">Nusquam adeo cari meminit deserta mariti.</l>
                <l xml:id="d006l71" n="71">Nequicquam; namque ille, senex moriturus et annis</l>
                <l xml:id="d006l72" n="72">Lassandus vite venturus ad ultima, longe est,</l>
                <l xml:id="d006l73" n="73">Heroumque greges diversaque claustra tenebit.</l>
                <l xml:id="d006l74" n="74">Postquam Fama fere volitans prenuntia mortis</l>
                <l xml:id="d006l75" n="75">In vulgus effusa ruit, tunc una per omnes</l>
                <l xml:id="d006l76" n="76">It pietas: tote lacrimis maduere cohortes.</l>
                <l xml:id="d006l77" n="77">Hunc sors regine, movet hunc iniuria regis,</l>
                <l xml:id="d006l78" n="78">Qui scelera accumulans maiori crimine crimen</l>
                <l xml:id="d006l79" n="79">Diluit; hunc ingens duro constantia leto</l>
                <l xml:id="d006l80" n="80">Feminea et nulli non admiranda virorum.</l>
                <l xml:id="d006l81" n="81">Scipio permetuens iuvenis ne forsitan ardens,</l>
                <l xml:id="d006l82" n="82">Nunc etiam gemini sceleris sibi conscius, in se</l>
                <l xml:id="d006l83" n="83">Consulat asperius quicquam, pro tempore blandis</l>
                <l xml:id="d006l84" n="84">Mitigat alloquiis castigatumque modeste</l>
                <l xml:id="d006l85" n="85">Temperat et curis cupit exonerare malignis.</l>
                <l xml:id="d006l86" n="86">Proxima sic dubii medicus discrimina morbi</l>
                <l xml:id="d006l87" n="87">Agnoscens, egrum placido sermone moratur</l>
                <l xml:id="d006l88" n="88">Ac monet et proprii immemorem velit esse pericli.</l>
                <l xml:id="d006l89" n="89">Altera nox fessum curis vigilemque sopore</l>
                <l xml:id="d006l90" n="90">Reddidit aurore. Iam Lucifer astra premebat,</l>
                <l xml:id="d006l91" n="91">Candida iamque dies pelago veniebat ab Indo;</l>
                <l xml:id="d006l92" n="92">Iam volucrum dulces ullo sine fine querele</l>
                <l xml:id="d006l93" n="93">Audiri et nocturna silentia rumpere Progne.</l>
                <l xml:id="d006l94" n="94">Surgit et effusas iusso precone catervas</l>
                <l xml:id="d006l95" n="95">Congregat ac medio sublimis ab agmine fatur:</l>
                <l xml:id="d006l96" n="96">"Romani proceres felicia castra secuti,</l>
                <l xml:id="d006l97" n="97">Victores, quos Hesperie tot pressa per annos</l>
                <l xml:id="d006l98" n="98">Terra tulit, quos innumeris nunc Africa sentit</l>
                <l xml:id="d006l99" n="99">Cladibus, extremis iam iam sensura ruinis,</l>
                <l xml:id="d006l100" n="100">Intentas adhibete aures et corda precanti</l>
                <l xml:id="d006l101" n="101">Prona duci. Me vera quidem et comperta profari,</l>
                <l xml:id="d006l102" n="102">Testis ab excelso prospectans Iupiter esto.</l>
                <l xml:id="d006l103" n="103">Gloria tam longi numquam michi vana laboris</l>
                <l xml:id="d006l104" n="104">Causa nec imperii fuerit damnosa libido,</l>
                <l xml:id="d006l105" n="105">Sed patrie pregrandis amor, qui nostra vadosis</l>
                <l xml:id="d006l106" n="106">Sirtibus Occeanoque alternat castra frementi:</l>
                <l xml:id="d006l107" n="107">Hoc duce Ripheas nudus transire per Alpes</l>
                <l xml:id="d006l108" n="108">Non verear, gelidum cum bruma reduxerit annum,</l>
                <l xml:id="d006l109" n="109">Estivi medio armatus nec in ore Leonis</l>
                <l xml:id="d006l110" n="110">Ethiopum penetrare latus sitientiaque arva.</l>
                <l xml:id="d006l111" n="111">Nam michi vel dubii certa est victoria Martis,</l>
                <l xml:id="d006l112" n="112">Vel mors leta quidem; patrie mea vita salusque,</l>
                <l xml:id="d006l113" n="113">Non michi debetur: pia debita perdere solvens</l>
                <l xml:id="d006l114" n="114">Nil videor. Nunc ista tamen quo tendere pergant</l>
                <l xml:id="d006l115" n="115">Expediam brevibus. Vos me per cunta secuti</l>
                <l xml:id="d006l116" n="116">Aspera, supremo mentes aptate labori.</l>
                <l xml:id="d006l117" n="117">Finis adest summumque decus. Michi menia circum</l>
                <l xml:id="d006l118" n="118">Cingere propositum et seve Carthaginis urbem.</l>
                <l xml:id="d006l119" n="119">Aut redit is cui cunta uni sua vulnera servat</l>
                <l xml:id="d006l120" n="120">Perfida gens nostre tantum adversata saluti:</l>
                <l xml:id="d006l121" n="121">Tum Latio interrupta quies nobisque perennis</l>
                <l xml:id="d006l122" n="122">Fama venit belli fato querenda supremi.</l>
                <l xml:id="d006l123" n="123">Aut manet et victum cuntatio sola fatetur,</l>
                <l xml:id="d006l124" n="124">Indefensa michi, tellus, dabis impia dignum</l>
                <l xml:id="d006l125" n="125">Supplitium: cesos purgabis sanguine cives.</l>
                <l xml:id="d006l126" n="126">Rurane barbaricis pedibus calcanda fuerunt</l>
                <l xml:id="d006l127" n="127">Italie: nobis animos tam iusta negabit</l>
                <l xml:id="d006l128" n="128">Ultio? Quin etiam, quod vel meminisse molestum est,</l>
                <l xml:id="d006l129" n="129">Menia nostre urbis Capitoliaque alta minaci</l>
                <l xml:id="d006l130" n="130">Cominus ille fremens vix lumine viderit uno:</l>
                <l xml:id="d006l131" n="131">Nos muros spectare suos que causa vetabit?</l>
                <l xml:id="d006l132" n="132">Non michi si campis veniat Mars ille secundus</l>
                <l xml:id="d006l133" n="133">Penorum armatus Stigiaque reversus ab unda,</l>
                <l xml:id="d006l134" n="134">Quatuor atque truces quos pavit in arma leones</l>
                <l xml:id="d006l135" n="135">Alterno cingant latus ordine, pectora contra</l>
                <l xml:id="d006l136" n="136">Ferre reformidem: sic me spectata, Quirites,</l>
                <l xml:id="d006l137" n="137">Vestra monet virtus. At nunc pater inclitus umbris</l>
                <l xml:id="d006l138" n="138">Occubat infernis, natorumque omnis ad unum</l>
                <l xml:id="d006l139" n="139">Turba redit: Latius iugulos sic ensis in illos</l>
                <l xml:id="d006l140" n="140">Fulminat. Iste autem per secula cunta superstes</l>
                <l xml:id="d006l141" n="141">Quid nisi serus honos et nostre gloria dextre est?</l>
                <l xml:id="d006l142" n="142">Sit vixisse diu finis sibi fructus honesti!</l>
                <l xml:id="d006l143" n="143">Hac tandem feriere manu, licet aspera iactes</l>
                <l xml:id="d006l144" n="144">Prelia et adversa Romanos cuspide fixos.</l>
                <l xml:id="d006l145" n="145">Gloria prima tamen mortis tibi cognitus auctor</l>
                <l xml:id="d006l146" n="146">Scipio, et in tumuli scribendum hoc marmore nomen.</l>
                <l xml:id="d006l147" n="147">Nunc agite, egregiis animos aptate triumphis,</l>
                <l xml:id="d006l148" n="148">Ultores patrie. Tuque, o decor, inclite, regum,</l>
                <l xml:id="d006l149" n="149">Massinissa, ingens, - quem nec turbata fatigent</l>
                <l xml:id="d006l150" n="150">Equora, nec toto descendens Iupiter igne,</l>
                <l xml:id="d006l151" n="151">Non ferus infesto concurrens numine Mavors -,</l>
                <l xml:id="d006l152" n="152">Accede et nostris animum sermonibus offer.</l>
                <l xml:id="d006l153" n="153">Magna tibi hoc bello virtus, multusque deorum</l>
                <l xml:id="d006l154" n="154">Est favor, agnosco: nunc urbis munera nostre,</l>
                <l xml:id="d006l155" n="155">Munera pro meritis, fateor, tibi parva, sed arram</l>
                <l xml:id="d006l156" n="156">Maiorum, michi crede, damus. Viden ecce frementem</l>
                <l xml:id="d006l157" n="157">Cornipedem letum phaleris auroque superbum?</l>
                <l xml:id="d006l158" n="158">Nescit ut esse loco! fulgentes respice currus.</l>
                <l xml:id="d006l159" n="159">Cetera quin etiam que circumferre triumphis</l>
                <l xml:id="d006l160" n="160">Romani statuere duces: ut iaspide crebra</l>
                <l xml:id="d006l161" n="161">Texta corona micat! rutilo riget integer auro</l>
                <l xml:id="d006l162" n="162">En crather: quantoque manum gravis implicat orbe!</l>
                <l xml:id="d006l163" n="163">En habitus, sacra quo nil conspectius urbe</l>
                <l xml:id="d006l164" n="164">Noveris. Ipse animis pridem Romana quid esset</l>
                <l xml:id="d006l165" n="165">Virtus, mortales inter, te nosse fateris:</l>
                <l xml:id="d006l166" n="166">Quod nescire potes, nulli tam clara solemus</l>
                <l xml:id="d006l167" n="167">Externo prestare viro; tibi nostra sed uni</l>
                <l xml:id="d006l168" n="168">Arma habitum titulos nomenque decusque libenti</l>
                <l xml:id="d006l169" n="169">Mente damus, te participem sociumque licebit</l>
                <l xml:id="d006l170" n="170">Esse triumphorum, nobis quos nostra pararit</l>
                <l xml:id="d006l171" n="171">Fortuna. In medio sedes tibi certa Senatu</l>
                <l xml:id="d006l172" n="172">Semper erit nostro; civis monimenta tenebis</l>
                <l xml:id="d006l173" n="173">Omnia Romulei; stabilem sociumque et amicum</l>
                <l xml:id="d006l174" n="174">Teque salutamus regem. Tum tu, optime Leli,</l>
                <l xml:id="d006l175" n="175">Hanc auro gemmisque gravem gestare coronam</l>
                <l xml:id="d006l176" n="176">Dignus habe, captosque trahens primumque Siphacem</l>
                <l xml:id="d006l177" n="177">Maturabis iter. Pelago stat classis aperto</l>
                <l xml:id="d006l178" n="178">Et placidum spirante fretum substernitur Austro.</l>
                <l xml:id="d006l179" n="179">At vos, o socii certaminis atque laborum,</l>
                <l xml:id="d006l180" n="180">Emeritas laudes et premia digna feretis,</l>
                <l xml:id="d006l181" n="181">Cum nos laurigero Capitolia celsa prementes</l>
                <l xml:id="d006l182" n="182">Leta videns curru, cum circumfusa faventum</l>
                <l xml:id="d006l183" n="183">Milia, victorum plausum fremitumque iocosque</l>
                <l xml:id="d006l184" n="184">Maxima septeno spectabit vertice Roma.</l>
                <l xml:id="d006l185" n="185">Quem michi fata diem numquam mentita propinquum</l>
                <l xml:id="d006l186" n="186">Promittunt." Sic fatus erat. Iamque undique magnus</l>
                <l xml:id="d006l187" n="187">Consurgens letusque fremor pulsabat Olimpum.</l>
                <l xml:id="d006l188" n="188">Ante omnes meritas grates expendere certant</l>
                <l xml:id="d006l189" n="189">Rex Leliusque duci. Spesque ingens addita regi</l>
                <l xml:id="d006l190" n="190">Abstulit antiquas aliamque in viscera curam</l>
                <l xml:id="d006l191" n="191">Intulit, ut regni posset protendere fines</l>
                <l xml:id="d006l192" n="192">Pauperis, hostilesque suis adiungere terras;</l>
                <l xml:id="d006l193" n="193">Quod sperare quidem sors illius atque potentis</l>
                <l xml:id="d006l194" n="194">Scipiade promissa dabant. Ceu retibus auceps</l>
                <l xml:id="d006l195" n="195">Aspiciens volucrem subito discedere parvam</l>
                <l xml:id="d006l196" n="196">Conqueritur, movet exigui spes perdita lucri,</l>
                <l xml:id="d006l197" n="197">Maior inopina mox et generosior ales</l>
                <l xml:id="d006l198" n="198">Parte poli tensis si forsitan advolet alis,</l>
                <l xml:id="d006l199" n="199">Erigitur recipitque animos, spesque ampla futuri</l>
                <l xml:id="d006l200" n="200">Preteriti meminisse vetat; sic prima secunde</l>
                <l xml:id="d006l201" n="201">Cura parum solido sub pectore cessit amantis.</l>
                <l xml:id="d006l202" n="202">Victor amoris amorque libidine victa libido est.</l>
                <l xml:id="d006l203" n="203">Proxima nox alia transivit ymagine somni:</l>
                <l xml:id="d006l204" n="204">Non habitus, non incessus, non vultus amice</l>
                <l xml:id="d006l205" n="205">Ante oculos, non vox iterum exaudita gementis;</l>
                <l xml:id="d006l206" n="206">At solium atque urbes, at fortibus oppida muris</l>
                <l xml:id="d006l207" n="207">Fluminaque et montes lati confinia regni.</l>
                <l xml:id="d006l208" n="208">Iam rubicunda vagos Eoo litore currus</l>
                <l xml:id="d006l209" n="209">Aptabat ventura dies, Auroraque noctis</l>
                <l xml:id="d006l210" n="210">Candida pellebat tenebras, cum buccina classem</l>
                <l xml:id="d006l211" n="211">Excitat et vento tenduntur vela secundo.</l>
                <l xml:id="d006l212" n="212">Litore iam toto stabat Romana iuventus</l>
                <l xml:id="d006l213" n="213">Digressu visura suos. Hic verba parenti,</l>
                <l xml:id="d006l214" n="214">Hic fratri perferre iubet, iubet ille sorori</l>
                <l xml:id="d006l215" n="215">Hic sociis, multumque rogat: confusus in altum</l>
                <l xml:id="d006l216" n="216">Clamor it et varie resonant per inania voces.</l>
                <l xml:id="d006l217" n="217">Lelius in medio conspectus amica salutat</l>
                <l xml:id="d006l218" n="218">Equora; tum ducibus commendat carbasa ventis,</l>
                <l xml:id="d006l219" n="219">Atque alacres leto respondent murmure naute.</l>
                <l xml:id="d006l220" n="220">At mestus mediaque Siphax de puppe reflectens</l>
                <l xml:id="d006l221" n="221">Lumina supremum patriam visura locosque</l>
                <l xml:id="d006l222" n="222">In quibus altus erat, tacitus lacrimosa movebat.</l>
                <l xml:id="d006l223" n="223">Postquam claustra dolor vocisque repagula fervens</l>
                <l xml:id="d006l224" n="224">Evicit, talem diffudit ad astra querelam:</l>
                <l xml:id="d006l225" n="225">"Heu tellus adversa deis, heu sidere tristi</l>
                <l xml:id="d006l226" n="226">Pressa diu tellus! quam nostris attulit arvis</l>
                <l xml:id="d006l227" n="227">Femina Sidonio fugiens a litore pestem!</l>
                <l xml:id="d006l228" n="228">Pectoribus nostris animos quos intulit illa</l>
                <l xml:id="d006l229" n="229">Exul inops mulier metuens atque icta recenti</l>
                <l xml:id="d006l230" n="230">Vulnere! nempe avidos bellorum et sanguinis atri.</l>
                <l xml:id="d006l231" n="231">Tutius ut fuerat regnum tenuisse vetustum</l>
                <l xml:id="d006l232" n="232">Et pacem servasse suam! lato equore gentes</l>
                <l xml:id="d006l233" n="233">Discrevit Natura duas adversaque fixit</l>
                <l xml:id="d006l234" n="234">Litora; nos mortem mediis quesivimus undis.</l>
                <l xml:id="d006l235" n="235">Quid visum est nostris elementa irrumpere damnis</l>
                <l xml:id="d006l236" n="236">Et vento pelagoque manus inferre tumenti?</l>
                <l xml:id="d006l237" n="237">Sat nostro precisa nocens a corpore tellus</l>
                <l xml:id="d006l238" n="238">Hispana et calidis fumans Trinacria venis,</l>
                <l xml:id="d006l239" n="239">Quid michi nunc vobisque fuit? Sardinia flatu</l>
                <l xml:id="d006l240" n="240">Pessima pestifero melius latuisse marinis</l>
                <l xml:id="d006l241" n="241">Eternum potuisset aquis, quo signa furentes</l>
                <l xml:id="d006l242" n="242">Pertulimus. Puduit spatio requiescere tanto.</l>
                <l xml:id="d006l243" n="243">Hei michi, non alias sic te, pulcerrima, cernam,</l>
                <l xml:id="d006l244" n="244">Africa, nec patrii tangent hec lumina colles.</l>
                <l xml:id="d006l245" n="245">Litus ad invisum ferimur. Locus ille sepulcri.</l>
                <l xml:id="d006l246" n="246">Quis putet? extremis genitum sub finibus orbis</l>
                <l xml:id="d006l247" n="247">Itala terra teget. Mediis at vita procellis</l>
                <l xml:id="d006l248" n="248">Irrequieta fuit: sic tristes litia Parce</l>
                <l xml:id="d006l249" n="249">Distribuere michi, sic dii statuere superni.</l>
                <l xml:id="d006l250" n="250">Hi tibi, qui vires animumque dedere superbum</l>
                <l xml:id="d006l251" n="251">Omnia miscentem, meritas dent solvere penas,</l>
                <l xml:id="d006l252" n="252">Hanibal, ingentes quoniam michi causa ruine es</l>
                <l xml:id="d006l253" n="253">Et patrie natus misere tu causa supremi</l>
                <l xml:id="d006l254" n="254">Prima mali. Patrias utinam iuratus ad aras</l>
                <l xml:id="d006l255" n="255">Fulmine flagrasses merito! Proh Iupiter, ille</l>
                <l xml:id="d006l256" n="256">Ille tibi feriendus erat. Nam vindice flamma</l>
                <l xml:id="d006l257" n="257">Quid iuvat innocuas quercus et saxa ferire?</l>
                <l xml:id="d006l258" n="258">Heu puer infelix patrie cuntisque tibique!</l>
                <l xml:id="d006l259" n="259">Tuque deis invise parens, qui dira tulisti</l>
                <l xml:id="d006l260" n="260">Semina bellorum, natis caruisse nefandis</l>
                <l xml:id="d006l261" n="261">Quanto erat utilius! genitor sed tristis ad umbras</l>
                <l xml:id="d006l262" n="262">Ivisti, tantos vetitus spectare furores.</l>
                <l xml:id="d006l263" n="263">Non licuit cupido mundi satiare cruore</l>
                <l xml:id="d006l264" n="264">Lumina, non gladios; at post scelerata propago</l>
                <l xml:id="d006l265" n="265">Hunc fudit, sevo inferias missura parenti.</l>
                <l xml:id="d006l266" n="266">Tu certe iam digna luis. Sed, pessime rerum,</l>
                <l xml:id="d006l267" n="267">Quas penas michi, nate, dabis, qui stagna lacusque,</l>
                <l xml:id="d006l268" n="268">Qui freta, qui fluvios, qui terras sanguine turpas!</l>
                <l xml:id="d006l269" n="269">Forte ego premoriar, tua nec sinar ultima presens</l>
                <l xml:id="d006l270" n="270">Cernere supplicia: at Manes penetrare videbo</l>
                <l xml:id="d006l271" n="271">Agmine cesorum et Furiarum turbine septum.</l>
                <l xml:id="d006l272" n="272">At, coniunx infida, virum que linquere frustra</l>
                <l xml:id="d006l273" n="273">Niteris et nostris insultas cladibus, imos</l>
                <l xml:id="d006l274" n="274">Ad Manes invita preis, solamque videre</l>
                <l xml:id="d006l275" n="275">Te potero et vultus iterum spectare pudendos.</l>
                <l xml:id="d006l276" n="276">Litore nam patrio, nisi me mea lumina fallunt,</l>
                <l xml:id="d006l277" n="277">Immemor ille tui turpissimus errat adulter."</l>
                <l xml:id="d006l278" n="278">Dixit et in gremium lacrimantia condidit ora.</l>
                <l xml:id="d006l279" n="279">Illum non scopuli, non horrifer Eurus ab antro</l>
                <l xml:id="d006l280" n="280">Terruit Eolio, non monstra vagantia ponto,</l>
                <l xml:id="d006l281" n="281">Devotum mortisque avidum, gelidumque cadaver</l>
                <l xml:id="d006l282" n="282">Litoribus Libicis transverso turbine reddi</l>
                <l xml:id="d006l283" n="283">Optantem tacite, tempestatesque vocantem.</l>
                <l xml:id="d006l284" n="284">Invidus haud aliter tenuis regnator agelli,</l>
                <l xml:id="d006l285" n="285">Annua cui messis periit spes, optat iniquum</l>
                <l xml:id="d006l286" n="286">Ver aliis imbresque feros et grandine mixtos</l>
                <l xml:id="d006l287" n="287">Arboribus frugibusque graves incumbere ventos.</l>
                <l xml:id="d006l288" n="288">Interea Scipio curarum parte levatus</l>
                <l xml:id="d006l289" n="289">Carpit iter tumulumque habili munimine cingit,</l>
                <l xml:id="d006l290" n="290">Quem Tuneta vocant, turresque ibi suggerit altas,</l>
                <l xml:id="d006l291" n="291">Menia precipiti circumdans lignea vallo.</l>
                <l xml:id="d006l292" n="292">Iamque in conspectu Carthaginis ampla repente</l>
                <l xml:id="d006l293" n="293">Castra locat: late fugientibus arva colonis</l>
                <l xml:id="d006l294" n="294">Vastantur; trepidant subita formidine cives</l>
                <l xml:id="d006l295" n="295">Obsessi: solamque viam superesse salutis</l>
                <l xml:id="d006l296" n="296">Absentem revocare ducem clamore fatentur.</l>
                <l xml:id="d006l297" n="297">Legatos igitur raptim, qui publica fando</l>
                <l xml:id="d006l298" n="298">Fata ferant, mittunt, revocentque ad prelia tandem</l>
                <l xml:id="d006l299" n="299">Ultima et extremos patrie sub morte dolores;</l>
                <l xml:id="d006l300" n="300">Ast alii in Ligurum vallem properante iubentur</l>
                <l xml:id="d006l301" n="301">Classe vehi atque illis Magonem avertere terris:</l>
                <l xml:id="d006l302" n="302">Ni redeant, patrie summas instare ruinas.</l>
                <l xml:id="d006l303" n="303">Ille quidem, quamvis animum gravis ira cruentum</l>
                <l xml:id="d006l304" n="304">Angeret, adverso quoniam tamen aspera Marte</l>
                <l xml:id="d006l305" n="305">Vulnera passus erat, metuens inimica supremis</l>
                <l xml:id="d006l306" n="306">Arma malis, statuit patrie parere vocanti.</l>
                <l xml:id="d006l307" n="307">Interea, blandis traherent qui tempora verbis,</l>
                <l xml:id="d006l308" n="308">Ter denos oratores in castra senatu</l>
                <l xml:id="d006l309" n="309">Penorum ex omni lectos ac ficta loquentes</l>
                <l xml:id="d006l310" n="310">Romano misere duci: quorum unus ab alto</l>
                <l xml:id="d006l311" n="311">Pectore suspirans, lacrimis sic incipit ortis:</l>
                <l xml:id="d006l312" n="312">"Summe ducum, cui cunta parem per secula nullum</l>
                <l xml:id="d006l313" n="313">Mundus habet prima numerans ab origine retro,</l>
                <l xml:id="d006l314" n="314">Visceribus patriis que publica vulnera seve</l>
                <l xml:id="d006l315" n="315">Paucorum fecere manus rabiesque nocentum,</l>
                <l xml:id="d006l316" n="316">Aspice placatus tandem et miserere, precamur.</l>
                <l xml:id="d006l317" n="317">Afflictis liceat per te sperare salutem,</l>
                <l xml:id="d006l318" n="318">Quam cives rapuere feri. Si parcere pulcra est</l>
                <l xml:id="d006l319" n="319">Ultio, si imperium nobis auxisse receptis</l>
                <l xml:id="d006l320" n="320">Romanum, quam tantam urbem extinxisse repulsis</l>
                <l xml:id="d006l321" n="321">Utilius, si victores meminisse vetuste</l>
                <l xml:id="d006l322" n="322">Prestat amicitie, quam vos presentia tantum</l>
                <l xml:id="d006l323" n="323">Atque iras pensare novas, ignoscite victis,</l>
                <l xml:id="d006l324" n="324">Parcite supplicibus, rebus succurrite nostris.</l>
                <l xml:id="d006l325" n="325">Occidimus: prestate manus, hostemque iacentem</l>
                <l xml:id="d006l326" n="326">Erigite, et nostro sic insultate pudori:</l>
                <l xml:id="d006l327" n="327">Optima vincendi species, quando hostis amicus</l>
                <l xml:id="d006l328" n="328">Fit meritis. Sed pretereo speciosa profari,</l>
                <l xml:id="d006l329" n="329">Nomen amicitie quoniam fortuna silere</l>
                <l xml:id="d006l330" n="330">Nostra iubet; satis est miseros optasse salutem</l>
                <l xml:id="d006l331" n="331">Et veniam petiisse reos. Per sacra Tonantis,</l>
                <l xml:id="d006l332" n="332">Per vestros, Romane, deos, ignosce paratis</l>
                <l xml:id="d006l333" n="333">Supplicium penamque pati. Non nostra negarim</l>
                <l xml:id="d006l334" n="334">Crimina; sed verum liceat, dux sancte, fateri</l>
                <l xml:id="d006l335" n="335">Te coram: nostro violentus prefuit auctor</l>
                <l xml:id="d006l336" n="336">Hanibal errori nostrasque cupidine summi</l>
                <l xml:id="d006l337" n="337">Imperii pavit furias, et velle coegit</l>
                <l xml:id="d006l338" n="338">Quod sero nunc nolle dolet. Verum ille necesse est</l>
                <l xml:id="d006l339" n="339">Ut pereat scelerumque ruat cum pondere tandem.</l>
                <l xml:id="d006l340" n="340">Sic illum sua fata vocant: tu nostra benignus</l>
                <l xml:id="d006l341" n="341">Respice. Si civem crudelem sensimus hostem,</l>
                <l xml:id="d006l342" n="342">Tu civis pius esse velis, qui diceris hostis."</l>
                <l xml:id="d006l343" n="343">Dixit et ante pedes iacuit victoris. At ille</l>
                <l xml:id="d006l344" n="344">Erigit et vultu respondet pauca severo:</l>
                <l xml:id="d006l345" n="345">"Non pacis tractator ego, sed victor et ultor</l>
                <l xml:id="d006l346" n="346">Sum scelerum Libicas, memini, transmissus in oras.</l>
                <l xml:id="d006l347" n="347">Quam michi spem Fortuna ferat, victoria quam sit</l>
                <l xml:id="d006l348" n="348">Prona michi notum est. Sed me tamen ultima vestri</l>
                <l xml:id="d006l349" n="349">Fata movent: animum nequeo posuisse benignum.</l>
                <l xml:id="d006l350" n="350">Mundus ut agnoscat sic nos pia bella movere,</l>
                <l xml:id="d006l351" n="351">Ut nostro sit pacis amor sub pectore semper,</l>
                <l xml:id="d006l352" n="352">Parcimus indignis. Has pacis figite leges</l>
                <l xml:id="d006l353" n="353">Mentibus, et servare fidem condiscite tantis</l>
                <l xml:id="d006l354" n="354">Cladibus edocti, superosque et sancta vereri</l>
                <l xml:id="d006l355" n="355">Federa. Bis denas non ultra litore naves</l>
                <l xml:id="d006l356" n="356">In patrios servate usus; non bella movendi</l>
                <l xml:id="d006l357" n="357">Ius vobis Populi iniussu; sint prelia nostri</l>
                <l xml:id="d006l358" n="358">Arbitrii; vestro tellus Hispana subesse</l>
                <l xml:id="d006l359" n="359">Desinat imperio, vestrisve quiescat ab armis.</l>
                <l xml:id="d006l360" n="360">Insula nulla, freto quod nos inter iacet et vos,</l>
                <l xml:id="d006l361" n="361">Non, procul a Libico, vivat sibi libera, Marte;</l>
                <l xml:id="d006l362" n="362">Vincula captivis turpesque auferte cathenas</l>
                <l xml:id="d006l363" n="363">Victorum pedibus; stet vobis transfuga nullus,</l>
                <l xml:id="d006l364" n="364">Nullus in Italia Penorum exercitus ultra</l>
                <l xml:id="d006l365" n="365">Permaneat, vestrosque duces remeare iubete.</l>
                <l xml:id="d006l366" n="366">Sique trium spatio pax, consultando dierum</l>
                <l xml:id="d006l367" n="367">Quos damus, accepta est, legatos mittite Romam:</l>
                <l xml:id="d006l368" n="368">Sanciat hanc Populus pacem iubeatque Senatus.</l>
                <l xml:id="d006l369" n="369">Si minus, at saltem paucis siluisse diebus,</l>
                <l xml:id="d006l370" n="370">Tres liceat noctes per me duxisse quietas."</l>
                <l xml:id="d006l371" n="371">Dixit. Ad hec Cereris pro tot legionibus addit</l>
                <l xml:id="d006l372" n="372">Ingentes cumulos atque eris grande tributum.</l>
                <l xml:id="d006l373" n="373">Illi autem, veluti pacis iam nulla molesta</l>
                <l xml:id="d006l374" n="374">Conditio foret ac fractis spes nulla sub armis,</l>
                <l xml:id="d006l375" n="375">Omnia suscipiunt leti populoque reportant;</l>
                <l xml:id="d006l376" n="376">Isque fremens ficto confirmat pectore pacem.</l>
                <l xml:id="d006l377" n="377">Haud secus ancipiti periurus navita mortem</l>
                <l xml:id="d006l378" n="378">Tempestate timens, ubi iam spes nulla relicta est,</l>
                <l xml:id="d006l379" n="379">Vota deis cumulat pelagi tremulaque tumentem</l>
                <l xml:id="d006l380" n="380">Neptunum ter voce ciet Thetidisque marine</l>
                <l xml:id="d006l381" n="381">Numen et iratum compellat Nerea ponto:</l>
                <l xml:id="d006l382" n="382">Dona dabit templis, omnem feret ille laborem.</l>
                <l xml:id="d006l383" n="383">Si redeat tranquilla dies portusque videri</l>
                <l xml:id="d006l384" n="384">Cominus incipiat, sensim mens perfida tuto</l>
                <l xml:id="d006l385" n="385">Atque inconsulti subeant oblivia voti.</l>
                <l xml:id="d006l386" n="386">Sic stimulante metu deludunt tempora Peni</l>
                <l xml:id="d006l387" n="387">Pollicitis, redeat donec ferus Hanibal absens.</l>
                <l xml:id="d006l388" n="388">Illum tunc vario curarum turbine fessum</l>
                <l xml:id="d006l389" n="389">Ultimus Italie Brutiorum in monte tenebat</l>
                <l xml:id="d006l390" n="390">Angulus et ludos Fortune et monstra notantem.</l>
                <l xml:id="d006l391" n="391">Hunc adeunt iussi, fandique peritior unus</l>
                <l xml:id="d006l392" n="392">Sic ait: "O Libici decus et spes ultima mundi,</l>
                <l xml:id="d006l393" n="393">O patrie iam sola salus, miserere tuorum,</l>
                <l xml:id="d006l394" n="394">Quos fera terribili vexat Fortuna tumultu.</l>
                <l xml:id="d006l395" n="395">Prospice pendentem mutata fronte ruinam</l>
                <l xml:id="d006l396" n="396">Fatorum .........</l>
                <l xml:id="d006l397" n="397">Iam tua suppositis arderent menia flammis,</l>
                <l xml:id="d006l398" n="398">Ni procul absentis prodesset civibus ingens</l>
                <l xml:id="d006l399" n="399">Fama tui: vereorque, miser! ne dum equore lato</l>
                <l xml:id="d006l400" n="400">Huc ferimur, patriis errent incendia tectis.</l>
                <l xml:id="d006l401" n="401">Namque sub extremum subitosque minantia casus</l>
                <l xml:id="d006l402" n="402">Liquimus. Imperio atque urbi succurre trementi,</l>
                <l xml:id="d006l403" n="403">Que revocat fidumque sibi trans equora nomen</l>
                <l xml:id="d006l404" n="404">Invocat ore pio. Tu vel te redde precanti,</l>
                <l xml:id="d006l405" n="405">Vel causam te te nostre fateare ruine.</l>
                <l xml:id="d006l406" n="406">Iamque tuus Libicis, nisi me presagia fallunt,</l>
                <l xml:id="d006l407" n="407">Litoribus reducem frater super equora classem</l>
                <l xml:id="d006l408" n="408">Alligat. At frustra fratrum modo turba paterque</l>
                <l xml:id="d006l409" n="409">Martius ethereas rediens invictus ad auras</l>
                <l xml:id="d006l410" n="410">Auxilium ferat afflictis. Non ira deorum</l>
                <l xml:id="d006l411" n="411">Tam lenis, aut tali nent stamina pollice dure</l>
                <l xml:id="d006l412" n="412">Parcarum nunc nostra manus. Tibi credita soli</l>
                <l xml:id="d006l413" n="413">Vita salus decus et miseri sunt omnia regni."</l>
                <l xml:id="d006l414" n="414">Dixit et invicte lacrimans dedit oscula dextre.</l>
                <l xml:id="d006l415" n="415">Ille perorantem querulo cum murmure semper</l>
                <l xml:id="d006l416" n="416">Audierat frendensque manus compresserat et se</l>
                <l xml:id="d006l417" n="417">Torserat, haud aliter quam carmina noxia serpens</l>
                <l xml:id="d006l418" n="418">Et magicum murmur cursumque vetantia verba</l>
                <l xml:id="d006l419" n="419">Quando audit, rauco violentus sibilat ore</l>
                <l xml:id="d006l420" n="420">Et sese in nodos sinuoso corpore versat.</l>
                <l xml:id="d006l421" n="421">Sepe manu frontem percusserat udaque celo</l>
                <l xml:id="d006l422" n="422">Sepe supercilia extulerat, sepe agmina, rerum</l>
                <l xml:id="d006l423" n="423">Conscia tam multarum, oculo conspexerat atro.</l>
                <l xml:id="d006l424" n="424">Tandem mestus ait: "Fatum Carthaginis olim</l>
                <l xml:id="d006l425" n="425">Agnovi generisque mei, fraternaque cervix</l>
                <l xml:id="d006l426" n="426">Admonuit quid seva michi Fortuna parasset.</l>
                <l xml:id="d006l427" n="427">Nunc tamen ante oculos iam fata novissima nostre</l>
                <l xml:id="d006l428" n="428">Urbis et obscenas videor spectare ruinas.</l>
                <l xml:id="d006l429" n="429">Heu michi, Carthago, dulcis Carthago! quis et te</l>
                <l xml:id="d006l430" n="430">Et me et tot nostros Latia de gente triumphos</l>
                <l xml:id="d006l431" n="431">Perdidit? at tacite multos iam sensimus hostes.</l>
                <l xml:id="d006l432" n="432">Nam revocare fuit, quotiens stipendia mitti</l>
                <l xml:id="d006l433" n="433">Est vetitum, bello exhaustas quotiensque cohortes</l>
                <l xml:id="d006l434" n="434">Impleri. Ast odium nunc eminet, atque in aperto</l>
                <l xml:id="d006l435" n="435">Res agitur: retrahunt, et me parere necesse est.</l>
                <l xml:id="d006l436" n="436">Parebo invitus. Sibi non hinc arroget hostis</l>
                <l xml:id="d006l437" n="437">Externus. Non me, totiens pessundata, vincis,</l>
                <l xml:id="d006l438" n="438">Roma, nec Ausonio conspirans robore tellus.</l>
                <l xml:id="d006l439" n="439">Me cives vicere mei, Latioque meorum</l>
                <l xml:id="d006l440" n="440">Invidia atque dolus pellunt, non Martia virtus:</l>
                <l xml:id="d006l441" n="441">Nec modo inhoneste poterit tam maximus ille</l>
                <l xml:id="d006l442" n="442">Insultare fuge Scipio, quam perfidus Hanno</l>
                <l xml:id="d006l443" n="443">Consiliumque secuta suum plebs ceca senatus.</l>
                <l xml:id="d006l444" n="444">Ille meas invisus opes famamque domumque</l>
                <l xml:id="d006l445" n="445">Vertere non aliter poterat quam publica nostris</l>
                <l xml:id="d006l446" n="446">Damna simul miscens: populi me mole ruentis</l>
                <l xml:id="d006l447" n="447">Opprimet atque una convolvet cunta ruina,</l>
                <l xml:id="d006l448" n="448">Hostis Penorum et Romani sanguinis ultor."</l>
                <l xml:id="d006l449" n="449">Talia fervebat rabidus nimioque dolore</l>
                <l xml:id="d006l450" n="450">Insanus, ceu lesus aper, cui spumea mento</l>
                <l xml:id="d006l451" n="451">Fex riget et duro horrentes stant pectore sete.</l>
                <l xml:id="d006l452" n="452">Italie procul extremo sedet, inclita quondam,</l>
                <l xml:id="d006l453" n="453">Urbs Crotho: pauper claro cognomine portus,</l>
                <l xml:id="d006l454" n="454">Matutina videns redeuntis lumina Phebi.</l>
                <l xml:id="d006l455" n="455">Picturis hic egregiis ditissima templa</l>
                <l xml:id="d006l456" n="456">Iunonis fuerant, Graia que nobilis arte</l>
                <l xml:id="d006l457" n="457">Zeusis adornarat, nimia dederatque per orbem</l>
                <l xml:id="d006l458" n="458">Religione coli. Nitidas hinc quinque severe</l>
                <l xml:id="d006l459" n="459">Stabat ymago dee nudasque imitata puellas</l>
                <l xml:id="d006l460" n="460">Et forme decerptus honos, quam corpore in ullo</l>
                <l xml:id="d006l461" n="461">Se reperire simul quia desperaverat autor,</l>
                <l xml:id="d006l462" n="462">Abstulit a multis speciemque redegit in unam.</l>
                <l xml:id="d006l463" n="463">Hoc instructa fuge iam pridem atque abdita portu</l>
                <l xml:id="d006l464" n="464">Punica classis erat, quoniam variantia fata</l>
                <l xml:id="d006l465" n="465">Militie tantus fortunarumque magister</l>
                <l xml:id="d006l466" n="466">Viderat ante diu steteratque paratus ad omnes</l>
                <l xml:id="d006l467" n="467">Eventus. Igitur raptis legionibus huc se</l>
                <l xml:id="d006l468" n="468">Contulit iratus mundo superisque sibique;</l>
                <l xml:id="d006l469" n="469">Italico nec adhuc mens exatiata cruore</l>
                <l xml:id="d006l470" n="470">Seva viri ad manes suprema piacula mittit.</l>
                <l xml:id="d006l471" n="471">Heu miseranda acies miserorum et magna virorum,</l>
                <l xml:id="d006l472" n="472">Quo tua te fortuna tulit! formidine postquam</l>
                <l xml:id="d006l473" n="473">Frustra animos tentasse videt, si castra cruenta</l>
                <l xml:id="d006l474" n="474">Forte sequi et profugam vellent conscendere classem,</l>
                <l xml:id="d006l475" n="475">Sevus inhumana confestim excanduit ira</l>
                <l xml:id="d006l476" n="476">Longevamque senum, teneram iuvenumque catervam,</l>
                <l xml:id="d006l477" n="477">Tale nichil veritam, nudam fragilemque et inermem,</l>
                <l xml:id="d006l478" n="478">Que pellente metu tutis successerat aris,</l>
                <l xml:id="d006l479" n="479">Obtruncat: calido complentur sanguine templa,</l>
                <l xml:id="d006l480" n="480">Et fremitu tectum omne sonat. Sic ille profanus</l>
                <l xml:id="d006l481" n="481">Commaculatque sacros postes iurandaque Penis</l>
                <l xml:id="d006l482" n="482">Iunonis simulacra sue vultusque deorum</l>
                <l xml:id="d006l483" n="483">Terrificos: gemitu ingenti domus ampla remugit.</l>
                <l xml:id="d006l484" n="484">Hec sacra contentus diis persolvisse marinis,</l>
                <l xml:id="d006l485" n="485">Dux ferus et celi contemptor maximus alti,</l>
                <l xml:id="d006l486" n="486">Conscendit puppim victor funemque cruentum</l>
                <l xml:id="d006l487" n="487">Solvit et Italie flens dulcia deserit arva.</l>
                <l xml:id="d006l488" n="488">Quam tacitus lacrimansque retro multumque diuque</l>
                <l xml:id="d006l489" n="489">Prospiciens pelago ex alto quatiensque minantis</l>
                <l xml:id="d006l490" n="490">More caput frontemque plicis maioribus implens,</l>
                <l xml:id="d006l491" n="491">Murmure terribili sic tandem turbidus inquit:</l>
                <l xml:id="d006l492" n="492">"Italia, Italia, et rerum caput, aspera Roma,</l>
                <l xml:id="d006l493" n="493">Quenam vos nostris facilis fortuna repente</l>
                <l xml:id="d006l494" n="494">Faucibus eripuit? tu quisquis es ille, deorum</l>
                <l xml:id="d006l495" n="495">Maxime, et in nostros nimis importune labores,</l>
                <l xml:id="d006l496" n="496">Quid michi parta diu momento temporis aufers?</l>
                <l xml:id="d006l497" n="497">Iupiter, Ausonii defensor perfide mundi,</l>
                <l xml:id="d006l498" n="498">Quis tibi nostra dedit tot clara decora sub uno</l>
                <l xml:id="d006l499" n="499">Vertere posse die? Cur non Cannensia mecum</l>
                <l xml:id="d006l500" n="500">Prelia tentabas, si tanta libido nocendi est?</l>
                <l xml:id="d006l501" n="501">Venisses utinam mediis tunc obvius armis</l>
                <l xml:id="d006l502" n="502">Armassetque suo se fulmine dextra Tonantis:</l>
                <l xml:id="d006l503" n="503">Mulciber, Ethnea calibem fornace recoctum</l>
                <l xml:id="d006l504" n="504">Cuspide densasses in vulnera nostra trisulca:</l>
                <l xml:id="d006l505" n="505">Hinc succincta Iovi clipeum sua nata dedisset,</l>
                <l xml:id="d006l506" n="506">Palladiaque pater texisset Gorgone pectus</l>
                <l xml:id="d006l507" n="507">Atque utrumque latus stipassent vana deorum</l>
                <l xml:id="d006l508" n="508">Numina; torsisses medio, Mars, pulvere currum:</l>
                <l xml:id="d006l509" n="509">Mortibus ipse gravem vacuasses, Phebe, pharetram,</l>
                <l xml:id="d006l510" n="510">Monstrificumque gerens adversa per agmina robur</l>
                <l xml:id="d006l511" n="511">Alcides genitorem arvis tutasset in illis!</l>
                <l xml:id="d006l512" n="512">Vicisset fortuna deos ibi nostra Iovemque.</l>
                <l xml:id="d006l513" n="513">O michi care comes, consultor fide Bomilcar,</l>
                <l xml:id="d006l514" n="514">Cannensi cur sancta die tua iussa reliqui?</l>
                <l xml:id="d006l515" n="515">Cur michi non armis durato interque labores</l>
                <l xml:id="d006l516" n="516">Tantum animi fuerit quantum iuvenilibus annis</l>
                <l xml:id="d006l517" n="517">Scipiade fuit indomito, qui morte sub ipsa</l>
                <l xml:id="d006l518" n="518">Audeat Italie nostros invadere muros?</l>
                <l xml:id="d006l519" n="519">Victor ego extimui victas perrumpere portas.</l>
                <l xml:id="d006l520" n="520">Quis vetuit Romam raptim petiisse cruento</l>
                <l xml:id="d006l521" n="521">Agmine? quis pactam potuit michi tollere cenam?</l>
                <l xml:id="d006l522" n="522">Iupiter ipse dolis, non vi, qui nostra futuri</l>
                <l xml:id="d006l523" n="523">Pectora ceca tulit: quod si tunc ista remota</l>
                <l xml:id="d006l524" n="524">Tempora Fatorum licuisset cernere nube,</l>
                <l xml:id="d006l525" n="525">Non quicquid celo et pelago terreque deorum est,</l>
                <l xml:id="d006l526" n="526">Non genus omne hominum nostros avertere cursus</l>
                <l xml:id="d006l527" n="527">Hinc poterat. Spes nostra quidem et fiducia tanta</l>
                <l xml:id="d006l528" n="528">Murus, Roma, fuit tibi nunc: discrimine in illo</l>
                <l xml:id="d006l529" n="529">Nil acies, nil arma tibi, nil menia, nil arx,</l>
                <l xml:id="d006l530" n="530">Sed nostre valuere more. Proh sanguine quanto</l>
                <l xml:id="d006l531" n="531">Undassent maria et Tirreni litoris estus!</l>
                <l xml:id="d006l532" n="532">Quot, Tyberis, rutilo trusisses gurgite in altum</l>
                <l xml:id="d006l533" n="533">Corpora! quot currus, quot nobilis arma senatus</l>
                <l xml:id="d006l534" n="534">Aurea, quot flammis ultricibus obruta tecta</l>
                <l xml:id="d006l535" n="535">Spectassem vulgique una sub strage cadentis</l>
                <l xml:id="d006l536" n="536">Milia quot, specula longe metuendus ab alta!</l>
                <l xml:id="d006l537" n="537">Quas voces, quos accentus, que murmura plebis</l>
                <l xml:id="d006l538" n="538">Auribus audissem lirici michi carminis instar!</l>
                <l xml:id="d006l539" n="539">Nec tamen armorum, cepti nec penitet: urbis</l>
                <l xml:id="d006l540" n="540">Menia conspexi armatus latebrisque coegi</l>
                <l xml:id="d006l541" n="541">Tot claros latitare duces. Iam nempe notare</l>
                <l xml:id="d006l542" n="542">Fulminibus nimbisque tuam tunc, Iupiter, iram,</l>
                <l xml:id="d006l543" n="543">Si mens sana foret, poteram. Quid mixta colore</l>
                <l xml:id="d006l544" n="544">Flumina sanguineo referam, tempusque sub unum</l>
                <l xml:id="d006l545" n="545">Ticinumque vadis tepidum Trebiamque rubentem,</l>
                <l xml:id="d006l546" n="546">Montibus adversis genitos tractuque viarum</l>
                <l xml:id="d006l547" n="547">Coniunctos, testes nostrarum in secula rerum,</l>
                <l xml:id="d006l548" n="548">Quos Padus Adriacum descendens traxit in equor?</l>
                <l xml:id="d006l549" n="549">Quid Trasimeni memorem sub gurgite lascas?</l>
                <l xml:id="d006l550" n="550">Sanguine pinguescunt Italo. Satis ampla relatu</l>
                <l xml:id="d006l551" n="551">Gessimus: Ausoniis annalibus Hanibal ingens</l>
                <l xml:id="d006l552" n="552">Nomen erit, Latiis numquam delebile fastis</l>
                <l xml:id="d006l553" n="553">Hanibal. Exiguo restabat summa labore</l>
                <l xml:id="d006l554" n="554">Fama; sed invidit patrie dux maximus Hanno;</l>
                <l xml:id="d006l555" n="555">Invidere dei sontes." Sic tristis abibat</l>
                <l xml:id="d006l556" n="556">Hanibal et quarto linquebat litora lustro,</l>
                <l xml:id="d006l557" n="557">Italie possessa gemens; nec tristior unquam</l>
                <l xml:id="d006l558" n="558">Vel patriam quisquam vel dulces liquit amicos,</l>
                <l xml:id="d006l559" n="559">Quam patriam petit ille suam: sibi nempe videri</l>
                <l xml:id="d006l560" n="560">Exul, ab hostili iussus regione reverti.</l>
                <l xml:id="d006l561" n="561">Mestior has inter curas serasque querelas</l>
                <l xml:id="d006l562" n="562">Subtrahitur sensim terris. Iamque equore currus</l>
                <l xml:id="d006l563" n="563">Phebus anhelantes radians condebat Hibero.</l>
                <l xml:id="d006l564" n="564">Inde vie spatium noxque addita litoris omnem</l>
                <l xml:id="d006l565" n="565">Abstulit aspectum. Tum dux concussa quieti</l>
                <l xml:id="d006l566" n="566">Membra dedit dubie; certamque obversus ad Arthon</l>
                <l xml:id="d006l567" n="567">Classis agens curas et sidera nota magister,</l>
                <l xml:id="d006l568" n="568">Solicitat nautas quibus est custodia puppis</l>
                <l xml:id="d006l569" n="569">Magnetis ferrique vias spectare sequacis</l>
                <l xml:id="d006l570" n="570">Et simul insomnem studio traducere noctem.</l>
                <l xml:id="d006l571" n="571">Litora classifragis linquunt famosa procellis</l>
                <l xml:id="d006l572" n="572">Atque altum tenuisse iuvat. Tum lintea prosper</l>
                <l xml:id="d006l573" n="573">Fert Aquilo et flatu pellit distenta secundo.</l>
                <l xml:id="d006l574" n="574">Vix dum pulcra dies pelago surgebat et astra</l>
                <l xml:id="d006l575" n="575">Undique vicinum fugiebant languida solem,</l>
                <l xml:id="d006l576" n="576">Cum dextra Italice transmisso pollice plante,</l>
                <l xml:id="d006l577" n="577">Hic ubi rauca vetant iterum concurrere colles</l>
                <l xml:id="d006l578" n="578">Equora disiectos, procul exaudita pavorem</l>
                <l xml:id="d006l579" n="579">Scilla rapax nautis atque irrequieta Caribdis</l>
                <l xml:id="d006l580" n="580">Incutit ancipitem. Sed conscia turba pericli</l>
                <l xml:id="d006l581" n="581">Leva secant maria et Phebi flectuntur ad ortus.</l>
                <l xml:id="d006l582" n="582">Iam prope conspicitur fumosi verticis Ethna</l>
                <l xml:id="d006l583" n="583">Sulfureis innixa vadis olimque Ciclopum</l>
                <l xml:id="d006l584" n="584">Terra ferax, at nunc trucibus domus apta tyrannis.</l>
                <l xml:id="d006l585" n="585">Iam Syracusanus famoso litore portus</l>
                <l xml:id="d006l586" n="586">Apparet, sulcantque fretum, quo bella gerentes</l>
                <l xml:id="d006l587" n="587">Tam longe a patria, Furiis urgentibus, olim</l>
                <l xml:id="d006l588" n="588">Argolice periere rates. Dux ipse coactus,</l>
                <l xml:id="d006l589" n="589">Menia prospectans casum testata recentem,</l>
                <l xml:id="d006l590" n="590">Marcelli meminisse sui, cui victa triumphum</l>
                <l xml:id="d006l591" n="591">Illa dedere, prius diro quam proditus astu</l>
                <l xml:id="d006l592" n="592">Oppeteret. Surgunt longe convexa Pachyni.</l>
                <l xml:id="d006l593" n="593">Que dum pulsa legit ventis et remige classis,</l>
                <l xml:id="d006l594" n="594">Solque diesque ruunt; verum - sic Fata iubebant -</l>
                <l xml:id="d006l595" n="595">Nocte secant fluctus medios ac litora linquunt</l>
                <l xml:id="d006l596" n="596">Trinacrie pelagique via breviore feruntur.</l>
                <l xml:id="d006l597" n="597">Lenta per ambiguam fulgebat Cinthia noctem</l>
                <l xml:id="d006l598" n="598">Et cecis radiabat aquis. Dux pervigil alta</l>
                <l xml:id="d006l599" n="599">Puppe sedens medius, casus venturaque versat</l>
                <l xml:id="d006l600" n="600">Prelia et eventus dubios finemque latentem.</l>
                <l xml:id="d006l601" n="601">Talia volventem de circumstantibus unus</l>
                <l xml:id="d006l602" n="602">Compellat: "Si digna peto, dux maxime, nobis</l>
                <l xml:id="d006l603" n="603">Exoptate diu, que stet sententia rerum</l>
                <l xml:id="d006l604" n="604">Nunc animo tibi, nosse velim: ne sperne precantem.</l>
                <l xml:id="d006l605" n="605">Legatus tibi sum patrie transmissus ab ipsa</l>
                <l xml:id="d006l606" n="606">Atque urbis pars una tue. Te fessa tuumque</l>
                <l xml:id="d006l607" n="607">Expectat reditum. Numquid, cum litora tanges</l>
                <l xml:id="d006l608" n="608">Punica, confestim patulo confligere campo</l>
                <l xml:id="d006l609" n="609">Atque manum conferre voles? An menia primum</l>
                <l xml:id="d006l610" n="610">Intrabis, patrie spes erecturus in arma?</l>
                <l xml:id="d006l611" n="611">An alia fortasse via meliora tuenti</l>
                <l xml:id="d006l612" n="612">Consilia apparent? quem nostro Fata labori</l>
                <l xml:id="d006l613" n="613">Impositura modum reris, quemve affore finem?"</l>
                <l xml:id="d006l614" n="614">Ille autem: "Quis certa deus sub turbine tanto</l>
                <l xml:id="d006l615" n="615">Consilia expediat? quis det meliora tenere?</l>
                <l xml:id="d006l616" n="616">Ibimus in patriam, quoniam sic imperat Hanno.</l>
                <l xml:id="d006l617" n="617">Forsitan et dulces muros prius ipse subibo</l>
                <l xml:id="d006l618" n="618">Quam Fatum tentare velim, viresque meorum</l>
                <l xml:id="d006l619" n="619">Spesque animosque prius vultusque habitusque videbo.</l>
                <l xml:id="d006l620" n="620">Sin autem mediis iuvenis Romanus in arvis</l>
                <l xml:id="d006l621" n="621">Occurrat, pugnare michi sententia fixa est</l>
                <l xml:id="d006l622" n="622">Atque omnem potius successum sponte subire</l>
                <l xml:id="d006l623" n="623">Quem deus et Fortuna dabunt." Hic turbidus ille</l>
                <l xml:id="d006l624" n="624">Conticuit. Senior iuxta, cui flectere clavum</l>
                <l xml:id="d006l625" n="625">Ars erat, annosam tollens ad sidera frontem</l>
                <l xml:id="d006l626" n="626">Mox freta lata tuens, "Veniam te, Iupiter," inquit</l>
                <l xml:id="d006l627" n="627">"Neptunumque patrem atque omnia numina supplex</l>
                <l xml:id="d006l628" n="628">Deprecor, infandas Libie prohibete ruinas</l>
                <l xml:id="d006l629" n="629">Atque omen prohibete malum. Michi multa videre</l>
                <l xml:id="d006l630" n="630">Vita dedit longos huc continuata per annos;</l>
                <l xml:id="d006l631" n="631">Nunc tremor invadit mentem timidumque senectus</l>
                <l xml:id="d006l632" n="632">Efficit. Heu quanto stetimus discrimine contra</l>
                <l xml:id="d006l633" n="633">Hostiles acies tunc, cum Romana paventem</l>
                <l xml:id="d006l634" n="634">Castra pererrabant Libiam et Carthaginis ample</l>
                <l xml:id="d006l635" n="635">Menia pulsabant. Tum dux erat optimus illis</l>
                <l xml:id="d006l636" n="636">Regulus, eximio cui sic Fortuna favere</l>
                <l xml:id="d006l637" n="637">Blanda videbatur, nichil ut sperare liceret</l>
                <l xml:id="d006l638" n="638">Afflictis. Quantum tandem - stat Bagrada facti</l>
                <l xml:id="d006l639" n="639">Testis adhuc - quantum frustra serpentis amice</l>
                <l xml:id="d006l640" n="640">Sensimus auxilium! Latiis namque illa sagittis</l>
                <l xml:id="d006l641" n="641">Obruitur transfixa fera, et sub grandine multa</l>
                <l xml:id="d006l642" n="642">Telorum compressa perit - vix iugera campi</l>
                <l xml:id="d006l643" n="643">Quatuor excipiunt immani mole iacentem -.</l>
                <l xml:id="d006l644" n="644">Vix tandem tot victa malis Fortuna, remoto</l>
                <l xml:id="d006l645" n="645">Oportuna quidem non dignis mittit ab orbe</l>
                <l xml:id="d006l646" n="646">Auxilia: ipsa ducem fida Lacedemone mittit</l>
                <l xml:id="d006l647" n="647">Grecia. Magnificos videor michi cernere vultus</l>
                <l xml:id="d006l648" n="648">Xantippi moresque graves librataque verba,</l>
                <l xml:id="d006l649" n="649">Te quotiens, Hanibal, video, quotiensque loquentem</l>
                <l xml:id="d006l650" n="650">Audio. Tu vixdum in lucem tunc editus infans.</l>
                <l xml:id="d006l651" n="651">Sed quid cunta sequor? victores vincere nobis</l>
                <l xml:id="d006l652" n="652">Contigit arte ducis sola, Romanaque castra</l>
                <l xml:id="d006l653" n="653">Romanasque acies Romanaque signa ducemque</l>
                <l xml:id="d006l654" n="654">Fudimus, et nostras subiit dux ipse cathenas.</l>
                <l xml:id="d006l655" n="655">Hei michi, quid referam? quid me meminisse coegit,</l>
                <l xml:id="d006l656" n="656">Hanibal, hoc pelagus? namque hic, nisi noctis opace</l>
                <l xml:id="d006l657" n="657">Inditiis fallor, Xantippum seva sub undis,</l>
                <l xml:id="d006l658" n="658">Et reditum in patriam mentita et perfida classis,</l>
                <l xml:id="d006l659" n="659">Demersit. Videor corpus spectare natantis</l>
                <l xml:id="d006l660" n="660">Equore tam vasto et vix brachia fessa moventis.</l>
                <l xml:id="d006l661" n="661">Dii, que monstra, boni! que mens ingrata nocentum!</l>
                <l xml:id="d006l662" n="662">Quid voluere sibi? solum qui causa salutis</l>
                <l xml:id="d006l663" n="663">His fuerat, tali unanimes absumere morte!</l>
                <l xml:id="d006l664" n="664">Remigis implebam partes, illumque cadentem</l>
                <l xml:id="d006l665" n="665">Et vidi et dolui et presagia tristia finxi</l>
                <l xml:id="d006l666" n="666">Ipse michi. Vereor summum narrare dolorem</l>
                <l xml:id="d006l667" n="667">Qui sequitur; sed digna fuit vindicta deorum.</l>
                <l xml:id="d006l668" n="668">Hac equidem paucos post annos forte tenebat</l>
                <l xml:id="d006l669" n="669">Impia classis iter, nec longe a finibus istis</l>
                <l xml:id="d006l670" n="670">Incidit in classem Latiam: nempe ipse tremendam</l>
                <l xml:id="d006l671" n="671">Nostrorum stragem, totoque incendia ponto,</l>
                <l xml:id="d006l672" n="672">Et volitare trabes, et mixta cadavera vivis</l>
                <l xml:id="d006l673" n="673">Corporibus, circumque atro freta tincta cruore,</l>
                <l xml:id="d006l674" n="674">Et victas puppes remosque et sparsa per undas</l>
                <l xml:id="d006l675" n="675">Carbasa, naufragium horrendum, fractosque rudentes,</l>
                <l xml:id="d006l676" n="676">Vulnera crebra nimis mortesque et in equore luctum</l>
                <l xml:id="d006l677" n="677">Confusum, tristesque sonos trepidumque tumultum,</l>
                <l xml:id="d006l678" n="678">Prelia Tartareis Hereboque similima vidi.</l>
                <l xml:id="d006l679" n="679">Dii michi non aliter faveant, nisi semper ab undis,</l>
                <l xml:id="d006l680" n="680">Donec feda fuit strages, fera bella cientem</l>
                <l xml:id="d006l681" n="681">Xantippum relevare oculos atque ora videbam,</l>
                <l xml:id="d006l682" n="682">Subdentemque faces ratibus flammasque per equor</l>
                <l xml:id="d006l683" n="683">Fundentem, et celo gladios ac tela pluentem.</l>
                <l xml:id="d006l684" n="684">Nec prius ex oculis abiit, quam classis in omne</l>
                <l xml:id="d006l685" n="685">Dissiluit pelagus, Siculi quod litoris unum</l>
                <l xml:id="d006l686" n="686">Sardinieque latus mediis disterminat undis.</l>
                <l xml:id="d006l687" n="687">Libertas equidem Xantippo vindice nobis</l>
                <l xml:id="d006l688" n="688">Tunc periit: tandemque, precor, trux ira quiescat!</l>
                <l xml:id="d006l689" n="689">Molliat ille animos: uni satis ultio tanta</l>
                <l xml:id="d006l690" n="690">Una sit offense. Sed nunc antiqua recordor,</l>
                <l xml:id="d006l691" n="691">Nam locus admonuit, scelus et vindicta quod isto</l>
                <l xml:id="d006l692" n="692">Contigit in pelago." Sic questus vertitur inde</l>
                <l xml:id="d006l693" n="693">Ad levam, medioque retro procul equore Malta</l>
                <l xml:id="d006l694" n="694">Ante, sed ad dextram Lilibeia litora fervent,</l>
                <l xml:id="d006l695" n="695">Occultantque sinu Frigii monumenta sepulcri.</l>
                <l xml:id="d006l696" n="696">Sic longam alterno noctem sermone levabant,</l>
                <l xml:id="d006l697" n="697">Et veterum memores, iam tunc ventura timebant.</l>
                <l xml:id="d006l698" n="698">Anxia tum tenui succumbunt tempora somno,</l>
                <l xml:id="d006l699" n="699">Et novus Eoo consurgens Eurus ab axe</l>
                <l xml:id="d006l700" n="700">Lintea complebat facili crepitantia pulsu.</l>
                <l xml:id="d006l701" n="701">Lelius hec inter perducto rege revertens</l>
                <l xml:id="d006l702" n="702">Accelerabat iter; namque illum cara trahebant</l>
                <l xml:id="d006l703" n="703">Iussa ducis profugusque hostis, multumque timebat</l>
                <l xml:id="d006l704" n="704">Ne sine se fortasse dies foret ultima belli</l>
                <l xml:id="d006l705" n="705">Expectata sibi semper, cum fama repente</l>
                <l xml:id="d006l706" n="706">Incidit, hostiles pacem veniamque precantes</l>
                <l xml:id="d006l707" n="707">Affore legatos. Igitur revocante Senatu</l>
                <l xml:id="d006l708" n="708">Lelius ipse domum repetit. Sic dulcia care</l>
                <l xml:id="d006l709" n="709">Limina cum peteret iuvenis malesanus amice,</l>
                <l xml:id="d006l710" n="710">Si pater aut genitrix retrahat, vestigia flectit</l>
                <l xml:id="d006l711" n="711">Lenta dolens pactamque timens amittere noctem.</l>
                <l xml:id="d006l712" n="712">Fulvius expositos Baiano in litore Romam</l>
                <l xml:id="d006l713" n="713">Perduxit, comitem quem dederat ipse profectis</l>
                <l xml:id="d006l714" n="714">Scipio; sed muros vetitis intrare vetusto</l>
                <l xml:id="d006l715" n="715">Consilium de more datur. Stat proxima portis</l>
                <l xml:id="d006l716" n="716">Bellone sacrata domus, quo tota Senatus</l>
                <l xml:id="d006l717" n="717">Turba verenda coit, simul et quos miserat hostis</l>
                <l xml:id="d006l718" n="718">Conveniunt. Hi multa palam quia falsa citatis</l>
                <l xml:id="d006l719" n="719">Asseruere deis, ira graviore Senatus</l>
                <l xml:id="d006l720" n="720">Accendere animos; pacemque et fedus avitum</l>
                <l xml:id="d006l721" n="721">Poscentes meruere odium: violata negare</l>
                <l xml:id="d006l722" n="722">Publica pacta quidem, causamque inferre malorum</l>
                <l xml:id="d006l723" n="723">Hanibali, cuntosque alios absolvere culpa.</l>
                <l xml:id="d006l724" n="724">Cepit ad hec varium murmur; tum concitus unus</l>
                <l xml:id="d006l725" n="725">Ex Patribus: "Quoniam pacem petiistis avitam,</l>
                <l xml:id="d006l726" n="726">Dicite" ait "veteris fuerint que federa pacis."</l>
                <l xml:id="d006l727" n="727">Omnibus etatis clipeus fuit: illa vetusta;</l>
                <l xml:id="d006l728" n="728">Se iuvenes, neque tot retro meminisse per annos.</l>
                <l xml:id="d006l729" n="729">Punica sic patuit fraus et frustrantia tempus</l>
                <l xml:id="d006l730" n="730">Verba parum latuere Patres. Excedere templo</l>
                <l xml:id="d006l731" n="731">Iussi, abeunt. In tres scissa est sententia partes,</l>
                <l xml:id="d006l732" n="732">Principibus queque usa suis, quarum una reversis</l>
                <l xml:id="d006l733" n="733">Consulibus - nam forte aberant -, que summa potestas,</l>
                <l xml:id="d006l734" n="734">Responsi servabat onus; dignumque movebat</l>
                <l xml:id="d006l735" n="735">Maiestate decus Latia, Liviusque morandi</l>
                <l xml:id="d006l736" n="736">Autor erat reditus. At contra intacta Metellus</l>
                <l xml:id="d006l737" n="737">Federa Romano, fuerat qui causa petendi,</l>
                <l xml:id="d006l738" n="738">Cunta referre duci, nosset quique omnia solus.</l>
                <l xml:id="d006l739" n="739">Illa sed asperior sententia visa Levini</l>
                <l xml:id="d006l740" n="740">Optima, quae muris pellendos censuit hostes</l>
                <l xml:id="d006l741" n="741">Exploratores .........</l>
                <l xml:id="d006l742" n="742">Sic sine pace retro redeunt, sine federe raptim</l>
                <l xml:id="d006l743" n="743">Et sine responso. Custodia litus ad usque</l>
                <l xml:id="d006l744" n="744">Mittitur Ausonie, ne quoquam flectere cursum,</l>
                <l xml:id="d006l745" n="745">Neu fraudis moliri aliquid per Punica possint</l>
                <l xml:id="d006l746" n="746">Ingenia, atque artes nati exercere paternas.</l>
                <l xml:id="d006l747" n="747">Fulvius ipse etiam Leliusque in castra iubentur</l>
                <l xml:id="d006l748" n="748">Hec patrie mandata duci non lenta referre:</l>
                <l xml:id="d006l749" n="749">Pergat qua cepit primordiaque alta sequatur</l>
                <l xml:id="d006l750" n="750">Fortunamque deosque suos, neu pacis in umbra</l>
                <l xml:id="d006l751" n="751">Destituat ceptumve sinat lentescere bellum.</l>
                <l xml:id="d006l752" n="752">Fecerat interea pacis spes blanda sequestre</l>
                <l xml:id="d006l753" n="753">Ut terris securus iter pelagoque viator</l>
                <l xml:id="d006l754" n="754">Carperet intrepidique errarent equore naute.</l>
                <l xml:id="d006l755" n="755">Hac spe igitur Romana ingens a litore classis</l>
                <l xml:id="d006l756" n="756">Arma ferens, homines vacuisque cibaria castris</l>
                <l xml:id="d006l757" n="757">Solverat et gemino sulcabat cerula cursu.</l>
                <l xml:id="d006l758" n="758">Namque alias Calaris puppes Aquilone secundo,</l>
                <l xml:id="d006l759" n="759">Flatibus adversis alias Lilibeus onustas</l>
                <l xml:id="d006l760" n="760">Miserat. Has pelago tempestas corripit alto</l>
                <l xml:id="d006l761" n="761">Dispergitque vagas scopulisque allidit et undis;</l>
                <l xml:id="d006l762" n="762">Pars pelago submersa perit, pars litus iniquum</l>
                <l xml:id="d006l763" n="763">Victa petit, secura hostis metuensque procelle.</l>
                <l xml:id="d006l764" n="764">Omnia tunc poterat celso de vertice Birse</l>
                <l xml:id="d006l765" n="765">Cernere fedifragum et promptum ad periuria vulgus.</l>
                <l xml:id="d006l766" n="766">Ergo oritur subitus per menia lata tumultus</l>
                <l xml:id="d006l767" n="767">Inque forum coeunt. Pauci quibus esset honesti</l>
                <l xml:id="d006l768" n="768">Cura fidesque opibus potior potiorque rapinis,</l>
                <l xml:id="d006l769" n="769">Pactorum et totiens votis precibusque petite</l>
                <l xml:id="d006l770" n="770">Pacis ab Italia vulgus meminisse iubebant.</l>
                <l xml:id="d006l771" n="771">Ast odiis alii cecaque cupidine prede</l>
                <l xml:id="d006l772" n="772">Flagrantes raptim arma fremunt interque tumultum,</l>
                <l xml:id="d006l773" n="773">Ut solet, a multis melior sententia victa est.</l>
                <l xml:id="d006l774" n="774">Conscendunt avidi naves. Gisgonius illis</l>
                <l xml:id="d006l775" n="775">Hasdrubal eligitur sceleris dux, isque repente</l>
                <l xml:id="d006l776" n="776">Egreditur portu sparsasque per equora puppes</l>
                <l xml:id="d006l777" n="777">Desertasque fuga nautarum invadit: at ille</l>
                <l xml:id="d006l778" n="778">Fluctibus hinc, illinc inopini fraudibus hostis</l>
                <l xml:id="d006l779" n="779">Vincuntur facile; paucas maris abstulit estus</l>
                <l xml:id="d006l780" n="780">Demersitque alias; plures rapuere nefandi</l>
                <l xml:id="d006l781" n="781">Predones. Medias Octavius ipse procellas</l>
                <l xml:id="d006l782" n="782">Dux secuit classis ter denis puppibus, ac se</l>
                <l xml:id="d006l783" n="783">Remige defesso sub tuto condidit antro</l>
                <l xml:id="d006l784" n="784">Montis Apollinei vento iactatus et estu.</l>
                <l xml:id="d006l785" n="785">Scipio tam feda concussus ymagine Fraudis,</l>
                <l xml:id="d006l786" n="786">Quamquam animos Fortuna dabat Virtusque laborum</l>
                <l xml:id="d006l787" n="787">Contemptrix, nocuam iustis tamen ille querelis</l>
                <l xml:id="d006l788" n="788">Tres oratores oneratos mittit in urbem.</l>
                <l xml:id="d006l789" n="789">Impetus hos vulgi ferus excipit, atraque circum</l>
                <l xml:id="d006l790" n="790">Tempestas lapidum exoritur: fremit impia turba</l>
                <l xml:id="d006l791" n="791">Intentatque manus, et ni reverentia summi</l>
                <l xml:id="d006l792" n="792">Forte magistratus intervenisset, in illo</l>
                <l xml:id="d006l793" n="793">Iura die humani generis calcata fuissent</l>
                <l xml:id="d006l794" n="794">Cede truci. Trepidi tandem per iurgia et hostes</l>
                <l xml:id="d006l795" n="795">Presidiis fulti exiguis, ad litora pauci</l>
                <l xml:id="d006l796" n="796">Vix penetrant repetuntque ratem. Iam tuta videri</l>
                <l xml:id="d006l797" n="797">Puppis ab incursu poterat, iam castra suorum</l>
                <l xml:id="d006l798" n="798">Cernebant, subito cum tres a litore naves</l>
                <l xml:id="d006l799" n="799">Erumpunt ex insidiis. Non partibus equis</l>
                <l xml:id="d006l800" n="800">Pugna oritur: castris litus Romana relictis</l>
                <l xml:id="d006l801" n="801">Agmina in extremum coeunt, clamore vel armis</l>
                <l xml:id="d006l802" n="802">Succursura suis. At quis succursus in armis?</l>
                <l xml:id="d006l803" n="803">Unda vetabat iter. Sed enim conspecta suorum</l>
                <l xml:id="d006l804" n="804">Signa dabant animos: tandem Romana sagittis</l>
                <l xml:id="d006l805" n="805">Missilibus vacuata ratis conversa maligne</l>
                <l xml:id="d006l806" n="806">Subtrahitur pugne versis ad litora remis;</l>
                <l xml:id="d006l807" n="807">Ac nisu valido terris allisa fatiscit</l>
                <l xml:id="d006l808" n="808">Ipsa quidem, sed vectores tellure petita</l>
                <l xml:id="d006l809" n="809">Exposuit, cursus et spem frustrata sequentum.</l>
                <l xml:id="d006l810" n="810">Sic lupus invento procul a custodibus agno</l>
                <l xml:id="d006l811" n="811">Irruit et dentes acuit rabiemque famemque;</l>
                <l xml:id="d006l812" n="812">Si fuga tunc trepidum rapiat de faucibus hostem,</l>
                <l xml:id="d006l813" n="813">Insequitur mordetque animis et devorat auras,</l>
                <l xml:id="d006l814" n="814">Donec ad ignotas caulas et ovilia ventum est;</l>
                <l xml:id="d006l815" n="815">Tum retrahit cursum: terret locus ipse canumque</l>
                <l xml:id="d006l816" n="816">Latratus viridique sedens super aggere pastor.</l>
                <l xml:id="d006l817" n="817">Talia dum Peni peragunt, non leta ferentes</l>
                <l xml:id="d006l818" n="818">Romulea revehit legatos missus ab urbe</l>
                <l xml:id="d006l819" n="819">Lelius et pavidos Latiis succedere castris</l>
                <l xml:id="d006l820" n="820">Imperat. Agnovit Scipio, nec terna sub uno</l>
                <l xml:id="d006l821" n="821">Tempore flagitia aut triplex iniuria mitem</l>
                <l xml:id="d006l822" n="822">Excussere animum. Legatos namque benigne</l>
                <l xml:id="d006l823" n="823">Alloquitur: "Quamquam primum sint federa vobis</l>
                <l xml:id="d006l824" n="824">Et superum despecta fides, iusque omne quod usquam est,</l>
                <l xml:id="d006l825" n="825">Non tamen a nobis modo premia digna feretis</l>
                <l xml:id="d006l826" n="826">Perfidie. Veniet fraudes que vindicet omnes</l>
                <l xml:id="d006l827" n="827">Una dies. Nil indignum seu moribus in vos</l>
                <l xml:id="d006l828" n="828">Ipse meis faciam, seu maiestate meorum,</l>
                <l xml:id="d006l829" n="829">Nec vestram sequar ipse fidem. Discedite tuti,</l>
                <l xml:id="d006l830" n="830">Mitius armatos inter sub tempore belli</l>
                <l xml:id="d006l831" n="831">Romanos habiti, quam nos sub pacis amictu</l>
                <l xml:id="d006l832" n="832">Vos inter." .........</l>
                <l xml:id="d006l833" n="833">Viribus ipse animisque ingens in tempore bellum</l>
                <l xml:id="d006l834" n="834">Fervidus instaurat. Libie status ipse paventis</l>
                <l xml:id="d006l835" n="835">Tunc erat; Italia sed iam dux iussus uterque</l>
                <l xml:id="d006l836" n="836">Cesserat, et varia quamvis regione profectas</l>
                <l xml:id="d006l837" n="837">Equoris, ac patrie fraternas tempore eodem</l>
                <l xml:id="d006l838" n="838">Adventare acies passim iam Fama ferebat.</l>
                <l xml:id="d006l839" n="839">Iamque Mago Ianue solvens a litore classem</l>
                <l xml:id="d006l840" n="840">Alite non fausta pelago se saucius alto</l>
                <l xml:id="d006l841" n="841">Crediderat, patriam petiturus tramite recto,</l>
                <l xml:id="d006l842" n="842">Si Fortuna sinat. Sensim turgescere colles</l>
                <l xml:id="d006l843" n="843">Cedriferi - nulli cedens hic saltibus ora -</l>
                <l xml:id="d006l844" n="844">Incipiunt, rareque virent per litora palme.</l>
                <l xml:id="d006l845" n="845">Hinc Delphinus adest luco contectus aprico,</l>
                <l xml:id="d006l846" n="846">Obice qui montis violentos protinus Austros</l>
                <l xml:id="d006l847" n="847">Reicit, immotaque silens statione quiescit.</l>
                <l xml:id="d006l848" n="848">Parte alia sinuosa patent convexa Siestri.</l>
                <l xml:id="d006l849" n="849">Hinc solis vineta oculo lustrata benigno</l>
                <l xml:id="d006l850" n="850">Et Baccho dilecta nimis montemque Rubentem</l>
                <l xml:id="d006l851" n="851">Et iuga prospectant Cornelia, palmite late</l>
                <l xml:id="d006l852" n="852">Inclita mellifluo, quibus haud collesque Falernos</l>
                <l xml:id="d006l853" n="853">Laudatamque licet Meroen cessisse pudebit.</l>
                <l xml:id="d006l854" n="854">Tunc, seu pigra situ, nulli seu nota poete</l>
                <l xml:id="d006l855" n="855">Illa fuit tellus, iacuit sine carmine sacro,</l>
                <l xml:id="d006l856" n="856">Hoc michi nunc cantanda loco. Sulcantibus equor</l>
                <l xml:id="d006l857" n="857">Insula iam Venerique placens a litore portus</l>
                <l xml:id="d006l858" n="858">Exoritur, contraque sedet fortissimus Erix</l>
                <l xml:id="d006l859" n="859">Ausonius, Sicule retinens cognomina ripe.</l>
                <l xml:id="d006l860" n="860">Collibus his ipsam perhibent habitare Minervam</l>
                <l xml:id="d006l861" n="861">Spernentem patrias olei dulcedine Athenas.</l>
                <l xml:id="d006l862" n="862">Exoritur Corvique caput, tumefactaque circum</l>
                <l xml:id="d006l863" n="863">Dissiliunt maria et saxis fremit unda vadosis:</l>
                <l xml:id="d006l864" n="864">Cognitus in medio nautis dorsoque nigranti</l>
                <l xml:id="d006l865" n="865">Arduus assurgit scopulus, cui proxima rupes</l>
                <l xml:id="d006l866" n="866">Candidior late Phebo feriente refulget.</l>
                <l xml:id="d006l867" n="867">Post in secessu curvo maris ostia Macre</l>
                <l xml:id="d006l868" n="868">Cernuntur rapidi stantisque palatia Lune,</l>
                <l xml:id="d006l869" n="869">Labitur et placidis frangens mare fluctibus Arnus.</l>
                <l xml:id="d006l870" n="870">Hunc supra in ripis sedet urbs pulcerrima Pise.</l>
                <l xml:id="d006l871" n="871">Hanc oculis digitisque notant, propiusque patescunt</l>
                <l xml:id="d006l872" n="872">Etrurieque latus spatioque brevissima Gorgon</l>
                <l xml:id="d006l873" n="873">Ilvaque nobilior rigidisque Capraria saxis</l>
                <l xml:id="d006l874" n="874">Insula; tum niveo predives marmore retro</l>
                <l xml:id="d006l875" n="875">Linquitur ad levam Gilium, vicinaque contra</l>
                <l xml:id="d006l876" n="876">Stant iuga de gemino nomen sortita metallo:</l>
                <l xml:id="d006l877" n="877">Plumbeus hic vertex, illa est Argentea rupes.</l>
                <l xml:id="d006l878" n="878">Nec procul Herculei devexo monte recessus</l>
                <l xml:id="d006l879" n="879">Et Thelamonis opus nautisque infestior equo</l>
                <l xml:id="d006l880" n="880">Parvus aquis propriis violenti gurgitis Umbro.</l>
                <l xml:id="d006l881" n="881">Dextra sed a tergo ventosi frondea tractus</l>
                <l xml:id="d006l882" n="882">Corsica restabat. Iamque hinc Sardinia longe</l>
                <l xml:id="d006l883" n="883">Tabificos aperit colles, hinc aurea Roma</l>
                <l xml:id="d006l884" n="884">Inque procelloso Tybridis stant litore fauces.</l>
                <l xml:id="d006l885" n="885">Hic postquam medio iuvenis stetit equore Penus,</l>
                <l xml:id="d006l886" n="886">Vulneris increscens dolor et vicinia dure</l>
                <l xml:id="d006l887" n="887">Mortis agens stimulis ardentibus urget hanelum.</l>
                <l xml:id="d006l888" n="888">Ille videns propius supremi temporis horam,</l>
                <l xml:id="d006l889" n="889">Incipit: "Heu qualis fortune terminus alte est!</l>
                <l xml:id="d006l890" n="890">Quam letis mens ceca bonis! furor ecce potentum</l>
                <l xml:id="d006l891" n="891">Precipiti gaudere loco. Status iste procellis</l>
                <l xml:id="d006l892" n="892">Subiacet innumeris et finis ad alta levatis</l>
                <l xml:id="d006l893" n="893">Est ruere. Heu tremulum magnorum culmen honorum,</l>
                <l xml:id="d006l894" n="894">Spesque hominum fallax et inanis gloria fictis</l>
                <l xml:id="d006l895" n="895">Illita blanditiis! heu vita incerta labori</l>
                <l xml:id="d006l896" n="896">Dedita perpetuo, semperque heu certa nec umquam</l>
                <l xml:id="d006l897" n="897">Sat mortis provisa dies! heu sortis inique</l>
                <l xml:id="d006l898" n="898">Natus homo in terris! animalia cunta quiescunt;</l>
                <l xml:id="d006l899" n="899">Irrequietus homo, perque omnes anxius annos</l>
                <l xml:id="d006l900" n="900">Ad mortem festinat iter. Mors, optima rerum,</l>
                <l xml:id="d006l901" n="901">Tu retegis sola errores, et somnia vite</l>
                <l xml:id="d006l902" n="902">Discutis exacte. Video nunc quanta paravi,</l>
                <l xml:id="d006l903" n="903">Ha miser, in cassum, subii quot sponte labores,</l>
                <l xml:id="d006l904" n="904">Quos licuit transire michi. Moriturus ad astra</l>
                <l xml:id="d006l905" n="905">Scandere querit homo, sed Mors docet omnia quo sint</l>
                <l xml:id="d006l906" n="906">Nostra loco. Latio quid profuit arma potenti,</l>
                <l xml:id="d006l907" n="907">Quid tectis inferre faces? quid federa mundi</l>
                <l xml:id="d006l908" n="908">Turbare atque urbes tristi miscere tumultu?</l>
                <l xml:id="d006l909" n="909">Aurea marmoreis quidve alta palatia muris</l>
                <l xml:id="d006l910" n="910">Erexisse iuvat, postquam sic sidere levo</l>
                <l xml:id="d006l911" n="911">In pelago periturus eram? Carissime frater,</l>
                <l xml:id="d006l912" n="912">Quanta paras animis? heu fati ignarus acerbi</l>
                <l xml:id="d006l913" n="913">Ignarusque mei!" Dixit; tum liber in auras</l>
                <l xml:id="d006l914" n="914">Spiritus egreditur, spatiis unde altior equis</l>
                <l xml:id="d006l915" n="915">Despiceret Romam simul et Carthaginis urbem,</l>
                <l xml:id="d006l916" n="916">Ante diem felix abiens, ne summa videret</l>
                <l xml:id="d006l917" n="917">Excidia et claris quod restat dedecus armis</l>
                <l xml:id="d006l918" n="918">Fraternosque suosque simul patrieque dolores.</l>
            </div1>
            <div1 xml:id="d007" type="section" decls="#md" met="H">
                <head>
                    <title>7</title>
                    <abbr>7</abbr>
                    <bibl source="digital">Tiziana Brolli</bibl>
                </head>
                <l xml:id="d007l1" n="1">Nescius extincti iuvenis ferus Hanibal instans</l>
                <l xml:id="d007l2" n="2">Bellum animo et varios agitans sub pectore casus,</l>
                <l xml:id="d007l3" n="3">Fraternam sperabat opem, iamque affore classem</l>
                <l xml:id="d007l4" n="4">Illius ac dulces cupide sibi fingere vultus,</l>
                <l xml:id="d007l5" n="5">Fingere colloquia et Latiis quid passus in arvis</l>
                <l xml:id="d007l6" n="6">Audire et proprios fratri narrare labores,</l>
                <l xml:id="d007l7" n="7">Inque sibi infestos ulcisci in tempore cives,</l>
                <l xml:id="d007l8" n="8">Hannonem ante alios. Acies dum mente frequenter</l>
                <l xml:id="d007l9" n="9">Instruit atque equitum circumdat cornua, semper</l>
                <l xml:id="d007l10" n="10">Germanum armavit primaque in fronte locavit.</l>
                <l xml:id="d007l11" n="11">Spem quoque non nunquam mens immoderata vetustam</l>
                <l xml:id="d007l12" n="12">Rettulit imperii: caro tunc grandia fratri</l>
                <l xml:id="d007l13" n="13">Italiamque dedit partem, regemque vocavit;</l>
                <l xml:id="d007l14" n="14">Atque supervacuis ignarus pectora veri</l>
                <l xml:id="d007l15" n="15">Implicuit curis. Volucris velut anxia nido</l>
                <l xml:id="d007l16" n="16">Pabula dum cumulet, memori torquetur amore</l>
                <l xml:id="d007l17" n="17">Assiduoque fremit studio et suspenditur alis,</l>
                <l xml:id="d007l18" n="18">Cui tamen interea generis spem forte malignus</l>
                <l xml:id="d007l19" n="19">Abstulerit natos atque incunabula pastor.</l>
                <l xml:id="d007l20" n="20">Non procul Hanibalis distabat cursus ab Afro</l>
                <l xml:id="d007l21" n="21">Litore, cum iussus raptim fastigia mali</l>
                <l xml:id="d007l22" n="22">Navita conscendit, quam classis prenderet oram</l>
                <l xml:id="d007l23" n="23">Visurus; summoque sedens in vertice ligni</l>
                <l xml:id="d007l24" n="24">"Diruta" respondit "spectamus saxa sepulcri;</l>
                <l xml:id="d007l25" n="25">Huc recto impellens fert ventus tramite proram."</l>
                <l xml:id="d007l26" n="26">Tristior augurio "Clavum rege, carbasa volve!</l>
                <l xml:id="d007l27" n="27">Flecte viam cursumque alio melioribus" inquit</l>
                <l xml:id="d007l28" n="28">"Auspiciis detorque meum." Tum iussa magistri</l>
                <l xml:id="d007l29" n="29">Expediunt, ac versa vadis ad proxima Leptis</l>
                <l xml:id="d007l30" n="30">Litora solicito pervenit remige classis.</l>
                <l xml:id="d007l31" n="31">Qui status interea Romanis esset in oris</l>
                <l xml:id="d007l32" n="32">Quive foret Libicis, que spes, qui terror utrimque</l>
                <l xml:id="d007l33" n="33">Volveret alterno fluitantes turbine mentes,</l>
                <l xml:id="d007l34" n="34">Dictu difficile est. Quotiens ingentia duri</l>
                <l xml:id="d007l35" n="35">Hanibalis monimenta animis confectaque bella</l>
                <l xml:id="d007l36" n="36">Obversabantur, tunc spes Romana cadebat</l>
                <l xml:id="d007l37" n="37">Victa retro; at quotiens clari occurrebat imago</l>
                <l xml:id="d007l38" n="38">Scipiade florensque viri et spectata iuventus</l>
                <l xml:id="d007l39" n="39">Ac virtus infracta malis, Spes pulcra redibat</l>
                <l xml:id="d007l40" n="40">Tunc Italis, Terrorque iterum transibat ad hostes.</l>
                <l xml:id="d007l41" n="41">Et quanquam Latiis depulsum finibus acrem</l>
                <l xml:id="d007l42" n="42">Hanibalem fratremque oculis Respublica letis</l>
                <l xml:id="d007l43" n="43">Cerneret, ast alia urgebat precordia cura:</l>
                <l xml:id="d007l44" n="44">Segnities suspecta ducum, quibus omne Senatus</l>
                <l xml:id="d007l45" n="45">Mandarat studium ne quo molimine possent</l>
                <l xml:id="d007l46" n="46">In Libiam transire hostes, neu terra vel equor</l>
                <l xml:id="d007l47" n="47">Securum prestaret iter. Discrimine nullo</l>
                <l xml:id="d007l48" n="48">Nunc ambos abiisse simul: nempe una pericli</l>
                <l xml:id="d007l49" n="49">Conditio, sed campus erat discriminis alter,</l>
                <l xml:id="d007l50" n="50">Collectisque domi Penorum viribus, ingens</l>
                <l xml:id="d007l51" n="51">Casus et excidium metuendum instabat et hora</l>
                <l xml:id="d007l52" n="52">Ultima Romani imperii. Ceu corpus in omne</l>
                <l xml:id="d007l53" n="53">Si longeva fuit scabies abiensque repente</l>
                <l xml:id="d007l54" n="54">Deserat extremamque cutem partesque patentes,</l>
                <l xml:id="d007l55" n="55">Gaudia corripiunt animum; si forsitan eger</l>
                <l xml:id="d007l56" n="56">Sentiat abstrusum introrsum turgescere pectus,</l>
                <l xml:id="d007l57" n="57">Horrescit peiora timens, pestemque priorem</l>
                <l xml:id="d007l58" n="58">Optat et in regnum cordis dolet esse coactam:</l>
                <l xml:id="d007l59" n="59">Sic metus extinctus minime, licet hoste remoto,</l>
                <l xml:id="d007l60" n="60">Verum alio translatus, idem graviusque periclum</l>
                <l xml:id="d007l61" n="61">Visceribus superesse monet. Magnumque timendi</l>
                <l xml:id="d007l62" n="62">Calcar erat Fabii presens quasi semper ymago,</l>
                <l xml:id="d007l63" n="63">Cui longe presaga viro sapiensque futuri</l>
                <l xml:id="d007l64" n="64">Mens fuerat certoque velut prudentia vati.</l>
                <l xml:id="d007l65" n="65">Ille quidem vulgo solitus predicere semper,</l>
                <l xml:id="d007l66" n="66">Si quando patriam peteret ferus Hanibal, Urbi</l>
                <l xml:id="d007l67" n="67">Tunc veros instare metus et flebile tempus:</l>
                <l xml:id="d007l68" n="68">Non ibi ductores pavidos regesque fugaces</l>
                <l xml:id="d007l69" n="69">Venturos acie adversa, non lecta per agros</l>
                <l xml:id="d007l70" n="70">Agmina pastorum propere, verum arma tremendum</l>
                <l xml:id="d007l71" n="71">Laturum Hanibalem, cuius memorare triumphos</l>
                <l xml:id="d007l72" n="72">Expleat annales; plures qui truserit Orco</l>
                <l xml:id="d007l73" n="73">Romuleo ex populo, vidue quam liquerit Urbi</l>
                <l xml:id="d007l74" n="74">Ast utrumque latus circum belloque geluque</l>
                <l xml:id="d007l75" n="75">Duratas longaque fame vallare cohortes;</l>
                <l xml:id="d007l76" n="76">Quin etiam multos quibus ars celeberrima passim est</l>
                <l xml:id="d007l77" n="77">Romanos iugulare duces, quorum agmina nudis</l>
                <l xml:id="d007l78" n="78">Scipiade occurrent gladiis. Nil nominis illic</l>
                <l xml:id="d007l79" n="79">Maiestas valitura duci, nil forma genusque,</l>
                <l xml:id="d007l80" n="80">Fabula nil ortus, nil colloquiumque deorum.</l>
                <l xml:id="d007l81" n="81">Dixerat hec Fabius, quoniamque id morte sub ipsa</l>
                <l xml:id="d007l82" n="82">Vaticinatus erat, veluti suprema minantis</l>
                <l xml:id="d007l83" n="83">Dicta patris memori nunc iactabantur in urbe,</l>
                <l xml:id="d007l84" n="84">Terrebantque animos. At enim iam parta per agros</l>
                <l xml:id="d007l85" n="85">Tot votis optata quies vultusque serenus</l>
                <l xml:id="d007l86" n="86">Ausonie letam merito persolvere plebem</l>
                <l xml:id="d007l87" n="87">Vota iubent superis. Per quinque altaria flammis</l>
                <l xml:id="d007l88" n="88">Incaluere dies, totidemque onerata coronis</l>
                <l xml:id="d007l89" n="89">Limina cunta deum viridique comantia lauro.</l>
                <l xml:id="d007l90" n="90">Hanibal a Lepti trepidis rumoribus actus</l>
                <l xml:id="d007l91" n="91">Ad Zammam celebrabat iter. Iamque omnia late</l>
                <l xml:id="d007l92" n="92">Scipio vastabat: facibus iam rura vel armis</l>
                <l xml:id="d007l93" n="93">Ditia Romanis ardebant. Ultima secum</l>
                <l xml:id="d007l94" n="94">Prelia dum pensat Penus subitosque veretur</l>
                <l xml:id="d007l95" n="95">Congressus, certos statuit premittere contra</l>
                <l xml:id="d007l96" n="96">Qui referant qua sint hostes regione locorum,</l>
                <l xml:id="d007l97" n="97">Quidve agitent: quo fulta situ quove ordine castra</l>
                <l xml:id="d007l98" n="98">Consistant. Tulit hos levo Fortuna profectos</l>
                <l xml:id="d007l99" n="99">Tramite; castrorum incautos custodia captos</l>
                <l xml:id="d007l100" n="100">Pertraxit ducis ante pedes. Tunc ille tribunis</l>
                <l xml:id="d007l101" n="101">Imperat ut circumductis per singula monstrent</l>
                <l xml:id="d007l102" n="102">Castrorum armorumque genus vultusque virorum</l>
                <l xml:id="d007l103" n="103">Atque equitum peditumque habitus numerumque manusque.</l>
                <l xml:id="d007l104" n="104">Paretur. Sic intrepidi tentoria passim</l>
                <l xml:id="d007l105" n="105">Circumeunt: omnem abstulerat dux ipse pavorem.</l>
                <l xml:id="d007l106" n="106">Mirantur morem indomitum legesque severas</l>
                <l xml:id="d007l107" n="107">Militie durasque manus atque apta labori</l>
                <l xml:id="d007l108" n="108">Corpora non glacie nec vi frangenda nec estu,</l>
                <l xml:id="d007l109" n="109">Atque cicatrices adverso corpore crebras</l>
                <l xml:id="d007l110" n="110">Ingentesque acres oculos testantiaque altos</l>
                <l xml:id="d007l111" n="111">Ora animos et verba tonis resonantia miris.</l>
                <l xml:id="d007l112" n="112">Postquam cunta viris sunt explorata, reversos</l>
                <l xml:id="d007l113" n="113">Scipio subridens placide vultuque sereno</l>
                <l xml:id="d007l114" n="114">Alloquitur firmatque animos: "Satis omnia numquid</l>
                <l xml:id="d007l115" n="115">Ivistis per castra, viri, nostrosque paratus?</l>
                <l xml:id="d007l116" n="116">Siquid adhuc superest, securi cunta videte</l>
                <l xml:id="d007l117" n="117">Et vestro narrate duci." Sic ille benigne</l>
                <l xml:id="d007l118" n="118">Hortatus dubios hominemne deumne loquentem</l>
                <l xml:id="d007l119" n="119">Audissent, stupidosque incerta mente reliquit.</l>
                <l xml:id="d007l120" n="120">Inde viris sumptus prestatur opimus equisque,</l>
                <l xml:id="d007l121" n="121">Concessi comitesque vie, qui tuta locorum</l>
                <l xml:id="d007l122" n="122">Ostendant, nutuque tegant, ne forte per agros</l>
                <l xml:id="d007l123" n="123">Sparsa manus iustam oblato putet hoste rapinam.</l>
                <l xml:id="d007l124" n="124">Talia dum Latius peragit dux, forsitan illo</l>
                <l xml:id="d007l125" n="125">Massinissa die peditumque equitumque caterve</l>
                <l xml:id="d007l126" n="126">Ingentes alacri veniunt in castra fragore.</l>
                <l xml:id="d007l127" n="127">Omnibus ex visis nil tam perterruit asprum</l>
                <l xml:id="d007l128" n="128">Hanibalem quam clara hostis fiducia, magnas</l>
                <l xml:id="d007l129" n="129">Spes animo volventis enim, nec bella paventis.</l>
                <l xml:id="d007l130" n="130">Attamen extremas quoniam iam Fata ruinas</l>
                <l xml:id="d007l131" n="131">Urgebant, aderatque dies qui nubila sortis</l>
                <l xml:id="d007l132" n="132">Pelleret ambigue, statuit tentare loquendo</l>
                <l xml:id="d007l133" n="133">Ante ducis mentem adversi, si flectere possit</l>
                <l xml:id="d007l134" n="134">Consilio, pacisque novos infundere amores:</l>
                <l xml:id="d007l135" n="135">Sive illa egregia morum dulcedine tactus,</l>
                <l xml:id="d007l136" n="136">Seu ventura pavens, seu iam longeva laborum</l>
                <l xml:id="d007l137" n="137">Tedia pertesus, seu fraudem involvere verbis</l>
                <l xml:id="d007l138" n="138">Insidiasque parans solitasque recurrere ad artes.</l>
                <l xml:id="d007l139" n="139">Nuntius hec propter premissus pergit ad hostem</l>
                <l xml:id="d007l140" n="140">Colloquiumque petit. Nichil adversatus; et ambo</l>
                <l xml:id="d007l141" n="141">Castra movent ex composito, multumque propinquis</l>
                <l xml:id="d007l142" n="142">Consedere locis, facilis congressus ubi illos</l>
                <l xml:id="d007l143" n="143">Iungeret. Exiguis urbs Nargara menibus inde est</l>
                <l xml:id="d007l144" n="144">Haud procul. Hunc Scipio raptim munimine collem</l>
                <l xml:id="d007l145" n="145">Occupat. Hec sedes tutis aptissima castris:</l>
                <l xml:id="d007l146" n="146">Dulcis aque fontes illic et pabula passim</l>
                <l xml:id="d007l147" n="147">Opportuna viris et equis. Vix milibus alter</l>
                <l xml:id="d007l148" n="148">Quatuor adversis ductor distantia castris</l>
                <l xml:id="d007l149" n="149">Ardua communit, scatebris ubi nulla benignis</l>
                <l xml:id="d007l150" n="150">Limpha caput tollit camposque irrorat inertes,</l>
                <l xml:id="d007l151" n="151">Neve diu mora tuta foret, sitis ipsa vetabat.</l>
                <l xml:id="d007l152" n="152">In medio tumulus legitur conspectus utrimque</l>
                <l xml:id="d007l153" n="153">Detectusque situ, nequid inter frondea claustra</l>
                <l xml:id="d007l154" n="154">Antraque silvarum fraudisque dolique lateret:</l>
                <l xml:id="d007l155" n="155">Marcellus terrebat enim et collega peremptus.</l>
                <l xml:id="d007l156" n="156">Hinc illinc armate acies huc gressibus equis</l>
                <l xml:id="d007l157" n="157">Agmine quadrato veniunt, paribusque remote</l>
                <l xml:id="d007l158" n="158">Subsistunt spatiis. At dux pregressus uterque</l>
                <l xml:id="d007l159" n="159">Cornipede excelso positis concorditer armis;</l>
                <l xml:id="d007l160" n="160">Pone suus quemque est testisque comesque secutus</l>
                <l xml:id="d007l161" n="161">Unicus interpres. Tumulo sic cominus ambo</l>
                <l xml:id="d007l162" n="162">Conveniunt, summi siquidem regumque ducumque</l>
                <l xml:id="d007l163" n="163">Quos aut prima tulit celi quocumque sub axe</l>
                <l xml:id="d007l164" n="164">Aut etas latura sequens. Ceu bella Gigantes</l>
                <l xml:id="d007l165" n="165">Si renovent indigna deis, stentque agmina contra,</l>
                <l xml:id="d007l166" n="166">Fulmine deposito procedat Iupiter ingens</l>
                <l xml:id="d007l167" n="167">Mercuriusque comes; tum pars adversa Typheum</l>
                <l xml:id="d007l168" n="168">Mittat, et huic comitem se turpis homunculus addat;</l>
                <l xml:id="d007l169" n="169">At longe armati spectent commercia fratres</l>
                <l xml:id="d007l170" n="170">Terrigene: tum parte alia furor ipse deorum</l>
                <l xml:id="d007l171" n="171">Conticeat: promat Phebus teneatque sagittas,</l>
                <l xml:id="d007l172" n="172">Horrificamque minax quatiat procul egida Pallas;</l>
                <l xml:id="d007l173" n="173">Terra tremat, vibrent ignes et fulguret ether;</l>
                <l xml:id="d007l174" n="174">Motibus haud aliis alioque horrore videntum</l>
                <l xml:id="d007l175" n="175">Convenere pares. Sileant michi cunta priorum</l>
                <l xml:id="d007l176" n="176">Nomina! Non alias nullo consistere campo</l>
                <l xml:id="d007l177" n="177">Maiores Fortuna duos visisse negabit.</l>
                <l xml:id="d007l178" n="178">Alter ad alterius conspectum hesere vicissim</l>
                <l xml:id="d007l179" n="179">Immoti. Tum multa alto sub corde moventes,</l>
                <l xml:id="d007l180" n="180">Dum stupor attonitos habuit, siluere parumper:</l>
                <l xml:id="d007l181" n="181">Scipio fulminei cernens horrentia circum</l>
                <l xml:id="d007l182" n="182">Ora ducis vultusque truces, "Hic, Iupiter! ille est</l>
                <l xml:id="d007l183" n="183">Cuius ab armatis legionibus ora timentur,</l>
                <l xml:id="d007l184" n="184">Italie terror, murus Carthaginis arxque,</l>
                <l xml:id="d007l185" n="185">Hesperie domitor, qui Gallica rura peragrans</l>
                <l xml:id="d007l186" n="186">Fregit inaccessas Alpes callemque nivosum</l>
                <l xml:id="d007l187" n="187">Natura luctante dedit; tot nostra cecidit</l>
                <l xml:id="d007l188" n="188">Agmina, totque duces, totiens qui lumina nostro</l>
                <l xml:id="d007l189" n="189">Sanguine fedavit, campo potuitque patenti</l>
                <l xml:id="d007l190" n="190">Atque acie iusta magnum superare parentem</l>
                <l xml:id="d007l191" n="191">Meque simul iuvenem; pavide qui limina Rome</l>
                <l xml:id="d007l192" n="192">Non ferro nostrique metu, sed numine certo</l>
                <l xml:id="d007l193" n="193">Presentique deum nimbisque faventibus urbi</l>
                <l xml:id="d007l194" n="194">Liquit, et erubeo nostram debere salutem</l>
                <l xml:id="d007l195" n="195">Non animis, non virtuti, non fortibus armis,</l>
                <l xml:id="d007l196" n="196">Sed tempestatis tantum auxiliaribus undis."</l>
                <l xml:id="d007l197" n="197">Talia volvebat Scipio. Contra Hanibal: "Hic est,</l>
                <l xml:id="d007l198" n="198">Hic cuius tenera iam nunc etate remotos</l>
                <l xml:id="d007l199" n="199">Fama polos penetrat; cuius dant credula summis</l>
                <l xml:id="d007l200" n="200">Secula numinibus - Virtus quia suggerit - ortum;</l>
                <l xml:id="d007l201" n="201">Sanguine qui patrio madidum contingere campum</l>
                <l xml:id="d007l202" n="202">Non timuit, cladesque suas tam fortiter ultus</l>
                <l xml:id="d007l203" n="203">Insequitur victos et nos post prelia tanta</l>
                <l xml:id="d007l204" n="204">Hispana tellure fugat, nostrosque labores</l>
                <l xml:id="d007l205" n="205">Irritat. Iste abitum cuntis meditantibus unus</l>
                <l xml:id="d007l206" n="206">Consilium vertit, cuntisque trementibus idem</l>
                <l xml:id="d007l207" n="207">Constitit immotus. Nullus sua rura tueri</l>
                <l xml:id="d007l208" n="208">Audebat: nostras en iste insultat in arces.</l>
                <l xml:id="d007l209" n="209">Hic regem, cui nostra ingens innixa manebat</l>
                <l xml:id="d007l210" n="210">Spes, prius alloquio flexit, mox fregit aperta</l>
                <l xml:id="d007l211" n="211">Perdomuitque acie victumque in vincla coegit.</l>
                <l xml:id="d007l212" n="212">Me quoque deiecit prius hic quam viderit; et nunc</l>
                <l xml:id="d007l213" n="213">Expulit Italia. Quid multa? vel iste profecto</l>
                <l xml:id="d007l214" n="214">Est michi, vel nullus toto metuendus in orbe."</l>
                <l xml:id="d007l215" n="215">Que dum cunta pares oculi trepidantis in ictu</l>
                <l xml:id="d007l216" n="216">Volvissent animis, incepta silentia rumpens</l>
                <l xml:id="d007l217" n="217">Hanibal hec primus: "Si me mea fata maligno</l>
                <l xml:id="d007l218" n="218">Sidere damnabant ut tot post bella peracta</l>
                <l xml:id="d007l219" n="219">Totque acies cesas, tot campis milia fusa</l>
                <l xml:id="d007l220" n="220">Solus ego pacem a vobis petiturus inermis,</l>
                <l xml:id="d007l221" n="221">Fortuna variante vices, supplexque venirem,</l>
                <l xml:id="d007l222" n="222">Gratulor, ex cuntis quibus hoc decus illa parabat</l>
                <l xml:id="d007l223" n="223">Te potius michi sorte datum; quia nobilis ingens</l>
                <l xml:id="d007l224" n="224">Solamen michi victor erit, minimumque pudebit</l>
                <l xml:id="d007l225" n="225">Sub tanto cecidisse viro. Tibi gloria porro</l>
                <l xml:id="d007l226" n="226">Ultima non fuerit - nisi mens me conscia fallit -</l>
                <l xml:id="d007l227" n="227">Hanibalem, cui de vobis tot larga triumphos</l>
                <l xml:id="d007l228" n="228">Fata dabant, cui tot campis atque agmine fracti</l>
                <l xml:id="d007l229" n="229">Romani cessere duces, tibi cedere soli,</l>
                <l xml:id="d007l230" n="230">Non acie, non vi, solo sed nomine victum.</l>
                <l xml:id="d007l231" n="231">Ludibrium quoque Fortune, que bella parenti</l>
                <l xml:id="d007l232" n="232">Cepta tuo mecum nato claudenda reservat,</l>
                <l xml:id="d007l233" n="233">Indigner stupeamne magis? Namque ille per arma</l>
                <l xml:id="d007l234" n="234">Dux acer, plenis victor fortissimus annis,</l>
                <l xml:id="d007l235" n="235">Ille michi cessit iuveni, victusque Latinis</l>
                <l xml:id="d007l236" n="236">Finibus est. Contra tu nunc iuvenilibus annis</l>
                <l xml:id="d007l237" n="237">In propria me nempe domo sine vulnere vinces</l>
                <l xml:id="d007l238" n="238">Tempore iam belloque ducem victricia signa</l>
                <l xml:id="d007l239" n="239">Duratosque animos durataque membra gerentem.</l>
                <l xml:id="d007l240" n="240">Cura quidem, fateor, fuerat pulcerrima pacis</l>
                <l xml:id="d007l241" n="241">Gentibus indomitis. Nec enim Trinacria nobis,</l>
                <l xml:id="d007l242" n="242">Non fera Sardinie tellus, non tractus Hiberus</l>
                <l xml:id="d007l243" n="243">Premia magna satis pro tot iam classibus aut tot</l>
                <l xml:id="d007l244" n="244">Sunt exercitibus, pro tanto sanguine fuso.</l>
                <l xml:id="d007l245" n="245">Culpari transacta tamen licet usque loquendo,</l>
                <l xml:id="d007l246" n="246">Mutari vetitum est. Transverso calle furentes</l>
                <l xml:id="d007l247" n="247">Traxit avaritie rabies. Aliena petebam:</l>
                <l xml:id="d007l248" n="248">Urgeor in propriis. Spes immoderata fefellit</l>
                <l xml:id="d007l249" n="249">Atque animus paris impatiens. Sic blanda parumper</l>
                <l xml:id="d007l250" n="250">Fortuna, in magnis alio furit improba vultu.</l>
                <l xml:id="d007l251" n="251">Casibus hec variis - nisi me quoque fallere dulce est -</l>
                <l xml:id="d007l252" n="252">Iam satis edocuit: non sat sibi credere tutum.</l>
                <l xml:id="d007l253" n="253">Hinc ratione meos moderantem certius actus</l>
                <l xml:id="d007l254" n="254">Cepit pacis amor. Tua sed ferventior etas</l>
                <l xml:id="d007l255" n="255">Et fortuna diu felix exterret, utrumque</l>
                <l xml:id="d007l256" n="256">Consilio adversum pacis studiisque quietis.</l>
                <l xml:id="d007l257" n="257">Namque ego commemini medio fervore iuvente</l>
                <l xml:id="d007l258" n="258">Qualis apud Trebiam fuerim, - permitte profari -</l>
                <l xml:id="d007l259" n="259">Qualis apud Cannas! Talem te suspicor esse.</l>
                <l xml:id="d007l260" n="260">Nempe virens etas et famosissima clari</l>
                <l xml:id="d007l261" n="261">Te vindicta patris, te tot felicia bella</l>
                <l xml:id="d007l262" n="262">Africe et Hesperie et nunquam mentita secundos</l>
                <l xml:id="d007l263" n="263">Successus Fortuna levat. Satis omnia novi.</l>
                <l xml:id="d007l264" n="264">Preterea expertus totiens, scio quanta libido est</l>
                <l xml:id="d007l265" n="265">Vincendi, quantumque decus victoria. Quando</l>
                <l xml:id="d007l266" n="266">Certa foret, fateor, rerum est dulcissima; sed nunc</l>
                <l xml:id="d007l267" n="267">Quis deus hanc vobis, qui non et fallere possit,</l>
                <l xml:id="d007l268" n="268">Pollicitus? Michi crede, aderunt, nisi sistimus iras,</l>
                <l xml:id="d007l269" n="269">Corpora, ferrum, animi vultusque manusque virorum</l>
                <l xml:id="d007l270" n="270">Agmine ab adverso. Simul hic quem cernis inermem,</l>
                <l xml:id="d007l271" n="271">Alter erit, pectusque aliud fronsque altera longe;</l>
                <l xml:id="d007l272" n="272">Nec sonus hic vocis nec pacis inertia verba.</l>
                <l xml:id="d007l273" n="273">Ergo animos assume novos neu nomina pacis</l>
                <l xml:id="d007l274" n="274">Vile sonent. 'Pulcra est' inquis 'victoria'. Sed spes</l>
                <l xml:id="d007l275" n="275">Anxia vincendi. Pax est pulcerrima rerum.</l>
                <l xml:id="d007l276" n="276">Hec tibi certa patet, nisi respuis. Omnia versa</l>
                <l xml:id="d007l277" n="277">Et quotiens animos presentia prospera tollunt,</l>
                <l xml:id="d007l278" n="278">Ante acres intende oculos circumque retroque,</l>
                <l xml:id="d007l279" n="279">Nec quid leta ferat tantum Fortuna tulitve,</l>
                <l xml:id="d007l280" n="280">Sed quid ferre potest animo metire sagaci.</l>
                <l xml:id="d007l281" n="281">Nil facies recte, nisi cum spes venerit illinc,</l>
                <l xml:id="d007l282" n="282">Hinc metus occurrat. Tibi sin victoria forsan</l>
                <l xml:id="d007l283" n="283">Cesserit: et quantum est propriis quod laudibus addis?</l>
                <l xml:id="d007l284" n="284">Victor es et vincis, vixque unum mille triumphis</l>
                <l xml:id="d007l285" n="285">Adicis. At si forte diu comitata repente</l>
                <l xml:id="d007l286" n="286">Destituant te Fata, ruis pereuntque labores</l>
                <l xml:id="d007l287" n="287">Innumeri spesque ampla simul. Consultor et hostis</l>
                <l xml:id="d007l288" n="288">Unus adest: odium sileat, res firment utrimque</l>
                <l xml:id="d007l289" n="289">Utile consilium et si nulla pericula terrent,</l>
                <l xml:id="d007l290" n="290">At retrahat saltem studium te nominis alti.</l>
                <l xml:id="d007l291" n="291">Altius ire nequit: nunc conservare labora.</l>
                <l xml:id="d007l292" n="292">Magnus enim labor est magne custodia fame.</l>
                <l xml:id="d007l293" n="293">Visne tot egregios actus et tempore tanto</l>
                <l xml:id="d007l294" n="294">Quesitum decus unius committere casus</l>
                <l xml:id="d007l295" n="295">Arbitrio? visne una dies tot subruat annos?</l>
                <l xml:id="d007l296" n="296">Fortunam frenare suam finemque secundis</l>
                <l xml:id="d007l297" n="297">Ponere consilium est, nec parva accessio magne</l>
                <l xml:id="d007l298" n="298">Fortune est tenuisse modum. Si frena relaxas,</l>
                <l xml:id="d007l299" n="299">Corrues in preceps. Possem te multa monere;</l>
                <l xml:id="d007l300" n="300">Namque exemplorum magna est michi copia. Quantus</l>
                <l xml:id="d007l301" n="301">Vir fuerat Cirus? Tamen is dum fine sine ullo</l>
                <l xml:id="d007l302" n="302">Credulus insequitur Fortunam, turpiter alto</l>
                <l xml:id="d007l303" n="303">Excidit e solio. Cumulus fuit ille pudori,</l>
                <l xml:id="d007l304" n="304">Feminea cecidisse manu. Felicia Pirrus</l>
                <l xml:id="d007l305" n="305">Arma tulit: quanta potuit cum laude reverti</l>
                <l xml:id="d007l306" n="306">In regnum! Vobis etiam mansisset amicus,</l>
                <l xml:id="d007l307" n="307">Ut reor, illa animi tanta dulcedine, tali</l>
                <l xml:id="d007l308" n="308">Dignus amicitia. Sed dum nec frena tenere,</l>
                <l xml:id="d007l309" n="309">Nec cursum cohibere potest, collapsus ad ima</l>
                <l xml:id="d007l310" n="310">Corruit. Hic medio si permansisset, abunde</l>
                <l xml:id="d007l311" n="311">Sparserat Epiri celebrem per secula famam:</l>
                <l xml:id="d007l312" n="312">Ha quotiens Italo rex formidatus in orbe!</l>
                <l xml:id="d007l313" n="313">Trinacrie diadema tulit: mox cognitus Artho</l>
                <l xml:id="d007l314" n="314">Sceptra etiam Macedum arripuit. Sed sistere nusquam</l>
                <l xml:id="d007l315" n="315">Dum valet, ille viris invictus, gloria vulgi</l>
                <l xml:id="d007l316" n="316">Feminei Argolico ruit ingens victima saxo.</l>
                <l xml:id="d007l317" n="317">Sed quia vestra magis fortasse exempla movebunt,</l>
                <l xml:id="d007l318" n="318">Hac ipsa in patria Regulum Fortuna supremis</l>
                <l xml:id="d007l319" n="319">Equarat ducibus. Sed dum conscendere ad astra</l>
                <l xml:id="d007l320" n="320">Nititur, in tergum iacuit resupinus, acerbo</l>
                <l xml:id="d007l321" n="321">Fine decus partum claudens. Aliena renarro</l>
                <l xml:id="d007l322" n="322">Meque libens taceo. Fato iactatus utroque,</l>
                <l xml:id="d007l323" n="323">Quid sim, quid fuerim, cernis. Vix notius usquam</l>
                <l xml:id="d007l324" n="324">Invenis exemplum, Fortuna volubilis in quo</l>
                <l xml:id="d007l325" n="325">Luserit illa magis. Tutum est discedere sensim</l>
                <l xml:id="d007l326" n="326">Illius e gremio, nimium nec fidere blandis.</l>
                <l xml:id="d007l327" n="327">Vin tu illi prestare fidem, que volvere nunquam</l>
                <l xml:id="d007l328" n="328">Desinit instabilem violento turbine rotam?</l>
                <l xml:id="d007l329" n="329">Que non ceca modo est, sed cecos efficit illos</l>
                <l xml:id="d007l330" n="330">Quos complexa sinu est, nunquamve attollit et implet</l>
                <l xml:id="d007l331" n="331">Muneribus falsis, nisi quos de culmine summo</l>
                <l xml:id="d007l332" n="332">Vertere precipiti fuerit meditata ruina?</l>
                <l xml:id="d007l333" n="333">At fuerit suspecta tibi iam federe fracto</l>
                <l xml:id="d007l334" n="334">Punica forte fides. Sed tu desiste vereri:</l>
                <l xml:id="d007l335" n="335">Tempus pacis adest. Et vos, nisi falsa relatu</l>
                <l xml:id="d007l336" n="336">Audivi, pactum fedus sprevistis, avorum</l>
                <l xml:id="d007l337" n="337">Tempore, quod minime dignis auctoribus ictum</l>
                <l xml:id="d007l338" n="338">Esse videretur. Nos si Fortuna maligne</l>
                <l xml:id="d007l339" n="339">Stravit humi, reris forsan cecidisse decoris</l>
                <l xml:id="d007l340" n="340">Omne simul studium? Non sic nos numina levo</l>
                <l xml:id="d007l341" n="341">Sidere prospiciunt. Fateor, non omnibus eque</l>
                <l xml:id="d007l342" n="342">Publica fata velim et patrios committere casus.</l>
                <l xml:id="d007l343" n="343">Nunc autem de pace agitur tractantibus illis</l>
                <l xml:id="d007l344" n="344">Quorum primus honos pacis bellique futurus</l>
                <l xml:id="d007l345" n="345">Et labor aut requies. Equidem, quia bella movendi</l>
                <l xml:id="d007l346" n="346">Auctor eram, donec vetuerunt Fata, tetendi</l>
                <l xml:id="d007l347" n="347">Ut faustus foret eventus. Sic federa certe</l>
                <l xml:id="d007l348" n="348">Consilio firmata meo pacemque tuebor:</l>
                <l xml:id="d007l349" n="349">Que nobis inhonesta quidem; sed velle necesse est.</l>
                <l xml:id="d007l350" n="350">At vobis speciosa venit. Sit dicere quamquam</l>
                <l xml:id="d007l351" n="351">Victorum pacis leges penamque iubere,</l>
                <l xml:id="d007l352" n="352">Tu tamen hanc patiare reos imponere mulctam</l>
                <l xml:id="d007l353" n="353">Ore velim proprio, nostris erroribus equam.</l>
                <l xml:id="d007l354" n="354">Hesperie tractus atque arva novissima mundi</l>
                <l xml:id="d007l355" n="355">Eolieque triceps regio et Sardinia et omnis</l>
                <l xml:id="d007l356" n="356">Insula Tirreno aut Libico perfusa profundo</l>
                <l xml:id="d007l357" n="357">Vestra sit. hinc alia ex aliis conquirite regna,</l>
                <l xml:id="d007l358" n="358">Ite per extremos axes atque invia ferro</l>
                <l xml:id="d007l359" n="359">Pandite fulmineo, reges calcate superbos,</l>
                <l xml:id="d007l360" n="360">Vestra sub occasu victricia signa ferantur</l>
                <l xml:id="d007l361" n="361">In Boream et solis tandem volvantur ad ortus.</l>
                <l xml:id="d007l362" n="362">Nos autem Libicis arctati finibus, inde</l>
                <l xml:id="d007l363" n="363">Vos dominos rerum longinquaque cunta regentes</l>
                <l xml:id="d007l364" n="364">Imperia et multum terraque marique timendos</l>
                <l xml:id="d007l365" n="365">Cernamus, superis postquam Fatoque potenti</l>
                <l xml:id="d007l366" n="366">Id placitum." Tantum ille gravi sermone profatus</l>
                <l xml:id="d007l367" n="367">Subticuit; contra Scipio cui talia reddit:</l>
                <l xml:id="d007l368" n="368">"Certus eram quecumque michi promissa fuissent,</l>
                <l xml:id="d007l369" n="369">Adventu turbanda tuo, nec federa Penos</l>
                <l xml:id="d007l370" n="370">Iusve hominum vel sacra deum servare paratos,</l>
                <l xml:id="d007l371" n="371">Ni cogente metu. Prius hic gravis astra volatu</l>
                <l xml:id="d007l372" n="372">Scandet equus, prius hic solidus per inania collis</l>
                <l xml:id="d007l373" n="373">Ascendet, celumque cavo subsidet Averno,</l>
                <l xml:id="d007l374" n="374">Quam vobis sit amica Fides. Sed iusta deorum</l>
                <l xml:id="d007l375" n="375">Ultio persequitur sontes, stirpemque profanam</l>
                <l xml:id="d007l376" n="376">Verberat et, claudo quamquam pede nisa, fugaces</l>
                <l xml:id="d007l377" n="377">Prevenit interdum. Scelerum spectator ab alto</l>
                <l xml:id="d007l378" n="378">Perfidieque Deus..., quamquam tibi fabula vana est,</l>
                <l xml:id="d007l379" n="379">Hanibal, esse Deum. Quotiens rubicunda cruente</l>
                <l xml:id="d007l380" n="380">Litora pulsarunt absorptis classibus unde!</l>
                <l xml:id="d007l381" n="381">Viscera bellantum pelago quot sparsa natarunt!</l>
                <l xml:id="d007l382" n="382">Quot trunce aut lacere afflictim super equora puppes!</l>
                <l xml:id="d007l383" n="383">Quot tabo undantes estu iactante carine!</l>
                <l xml:id="d007l384" n="384">Quot clipei et tetro stillantes sanguine postes!</l>
                <l xml:id="d007l385" n="385">Credis adhuc non esse Deum? Sic pectore prorsus</l>
                <l xml:id="d007l386" n="386">Egatis abrasit non multum annosa vetustas?</l>
                <l xml:id="d007l387" n="387">Bis prius adversum nos arma nefanda tulistis,</l>
                <l xml:id="d007l388" n="388">Nosque lacessiti semper, sociisque faventes</l>
                <l xml:id="d007l389" n="389">Id meritis, contra stetimus certare coacti.</l>
                <l xml:id="d007l390" n="390">Nos Pietas quondam Siculis succurrere iussit;</l>
                <l xml:id="d007l391" n="391">Nunc autem Hispanis, in quos tua maxima quantum</l>
                <l xml:id="d007l392" n="392">Sevitia exarsit! Dolor est meminisse pudorque;</l>
                <l xml:id="d007l393" n="393">Sera nimis miseris quoniam Romana fuerunt</l>
                <l xml:id="d007l394" n="394">Auxilia, atque ingens infamia nostra Saguntum est.</l>
                <l xml:id="d007l395" n="395">At Deus ille, Deus quem vos contemnitis, equas</l>
                <l xml:id="d007l396" n="396">Exegit penas meritis, bellique prioris</l>
                <l xml:id="d007l397" n="397">Exitus ille fuit, quem vos sensistis, et idem</l>
                <l xml:id="d007l398" n="398">Huius erit, nisi iusta Deum vindicta fatigat.</l>
                <l xml:id="d007l399" n="399">Si qua tamen medio tulimus, que multa fatemur,</l>
                <l xml:id="d007l400" n="400">Vulnera, permisit forsan rectissimus ultor,</l>
                <l xml:id="d007l401" n="401">Exercens purgansque pios. Sed prisca relinquo:</l>
                <l xml:id="d007l402" n="402">Si tibi cura manet, ne pax tua civibus obsit,</l>
                <l xml:id="d007l403" n="403">Et michi, perfidie ne premia forte reportent,</l>
                <l xml:id="d007l404" n="404">Est animus. Quid enim? nunc vos et federa et omnem</l>
                <l xml:id="d007l405" n="405">Spem pacis violasse parum est; nunc federa rursus</l>
                <l xml:id="d007l406" n="406">Et pacem, indignos quos prima iniuria fecit</l>
                <l xml:id="d007l407" n="407">Conditione pari, petitis leviore secundam:</l>
                <l xml:id="d007l408" n="408">Nec pudet! et quantis sese Fortuna revolvat</l>
                <l xml:id="d007l409" n="409">Casibus admoneor, quam sit via lubrica magne</l>
                <l xml:id="d007l410" n="410">Fortune; iubeor reges meminisse ducesque</l>
                <l xml:id="d007l411" n="411">Quos mutata gradu subito deiecit ab alto;</l>
                <l xml:id="d007l412" n="412">Exemplisque premor. Scio quod mortalia nobis</l>
                <l xml:id="d007l413" n="413">Corpora sunt, animi eterni; scio multa sepultis</l>
                <l xml:id="d007l414" n="414">Supplitia et longos scelerum superesse dolores;</l>
                <l xml:id="d007l415" n="415">Hic famam restare bonis eternaque celo</l>
                <l xml:id="d007l416" n="416">Premia. Visne aliud docilem, vir docte, monere?</l>
                <l xml:id="d007l417" n="417">Casibus expositum scio me; teque armipotentem</l>
                <l xml:id="d007l418" n="418">Egregiumque ducem fateor: desiste minari.</l>
                <l xml:id="d007l419" n="419">Scimus: et hinc maior nostris speratur ab armis</l>
                <l xml:id="d007l420" n="420">Gloria. Nec regnum Fortune ignoro iocantis</l>
                <l xml:id="d007l421" n="421">Rebus in humanis. At nulla potentia summo</l>
                <l xml:id="d007l422" n="422">Est equanda Deo. Solet hic pia bella foventes</l>
                <l xml:id="d007l423" n="423">Auxilio firmare suo. At ne forte moremur</l>
                <l xml:id="d007l424" n="424">Hunc totum per verba diem, si federa vobis</l>
                <l xml:id="d007l425" n="425">Prima placent, ratibusque recens iniuria nostris</l>
                <l xml:id="d007l426" n="426">Legatisque illata aliqua purgatur, habetis</l>
                <l xml:id="d007l427" n="427">Quod petitis, neu polliciti puter inscius, ingens</l>
                <l xml:id="d007l428" n="428">Munus habes pacem. Quonam fortuna reversa est</l>
                <l xml:id="d007l429" n="429">Vestra vides. Si dum Latio tua fama tonabat</l>
                <l xml:id="d007l430" n="430">Tempestate gravi bellorum, mitior hostis</l>
                <l xml:id="d007l431" n="431">Optasses eadem precibus, tunc forte superbum</l>
                <l xml:id="d007l432" n="432">Non prestare fuit. Nunc cum prope victus et omni</l>
                <l xml:id="d007l433" n="433">Pulsus ab Italia metuensque et velle subactus</l>
                <l xml:id="d007l434" n="434">Pacem ores, poterat recta cum fronte negari.</l>
                <l xml:id="d007l435" n="435">Et tamen, ut mundus videat non aspera nobis</l>
                <l xml:id="d007l436" n="436">Deiecisse animos, non tollere prospera bella,</l>
                <l xml:id="d007l437" n="437">Fortunave pares habitus consistere in omni,</l>
                <l xml:id="d007l438" n="438">Posteritasque notet non nos dulcedine prede</l>
                <l xml:id="d007l439" n="439">Prelia, non odiis, sed pacis amore movere,</l>
                <l xml:id="d007l440" n="440">Pax dabitur, fuerit vobis si pura voluntas.</l>
                <l xml:id="d007l441" n="441">Sed quid vana refers? Hac est Hispania dextra,</l>
                <l xml:id="d007l442" n="442">Si nescis, multoque michi iam parta cruore.</l>
                <l xml:id="d007l443" n="443">Cetera nostra vides. Stulta est iactantia dantis</l>
                <l xml:id="d007l444" n="444">Quod retinere nequit. De nostro munera fingis.</l>
                <l xml:id="d007l445" n="445">Proinde aliud paci pactisque prioribus ultro</l>
                <l xml:id="d007l446" n="446">Adice, si quid habes. Quod si nimis illa videntur</l>
                <l xml:id="d007l447" n="447">Importuna animis, gladios atque arma parate,</l>
                <l xml:id="d007l448" n="448">Indociles tolerare togam pacemque perosi."</l>
                <l xml:id="d007l449" n="449">Dixerat, et tremula tellurem perculit hasta.</l>
                <l xml:id="d007l450" n="450">His dictis retro redeunt. Ceu cornua postquam</l>
                <l xml:id="d007l451" n="451">Obnixi tenuere diu gravibusque tumentes</l>
                <l xml:id="d007l452" n="452">Implevere animos odiis nisuque maligno,</l>
                <l xml:id="d007l453" n="453">Digressu tacito referunt vestigia tauri,</l>
                <l xml:id="d007l454" n="454">Ut gravius toto coeant cum pondere rursus,</l>
                <l xml:id="d007l455" n="455">Mugituque fero complent nemus omne frementes -</l>
                <l xml:id="d007l456" n="456">Circumstant reducesque acuunt in bella iuvence</l>
                <l xml:id="d007l457" n="457">Quemque sue -, talis ducibus redeuntibus ore</l>
                <l xml:id="d007l458" n="458">Spiritus, et talis tumido sub pectore fervor.</l>
                <l xml:id="d007l459" n="459">Postquam ad vicinas ambo rediere cohortes,</l>
                <l xml:id="d007l460" n="460">Arma animosque parent in bella novissima tandem</l>
                <l xml:id="d007l461" n="461">Edicunt: alacri celum tonat omne tumultu.</l>
                <l xml:id="d007l462" n="462">Tum vero urgentes stimulos virtutis et estus</l>
                <l xml:id="d007l463" n="463">Irarumque faces graviterque minantia verba</l>
                <l xml:id="d007l464" n="464">Flammantesque oculos ardentiaque ora videres:</l>
                <l xml:id="d007l465" n="465">Haud aliter quam cum stipulis immittere flammam</l>
                <l xml:id="d007l466" n="466">Forte ex composito late distantibus arvis</l>
                <l xml:id="d007l467" n="467">Discedunt gemini agricole; dispersus in agros</l>
                <l xml:id="d007l468" n="468">Horridus alternos nunc hic, nunc cernitur illic,</l>
                <l xml:id="d007l469" n="469">Et crepitante sono subitus micat ignis utrinque.</l>
                <l xml:id="d007l470" n="470">Ut vero in castra est reditum, clamore faventi,</l>
                <l xml:id="d007l471" n="471">Qualis apum strepitus regem circumstat ovantem,</l>
                <l xml:id="d007l472" n="472">Pro se quisque ducum excipitur, cupidumque tuendi</l>
                <l xml:id="d007l473" n="473">Funditur inquirens certatim singula vulgus.</l>
                <l xml:id="d007l474" n="474">Unus in amborum castris discurrere sermo:</l>
                <l xml:id="d007l475" n="475">Supremum venisse diem, nec premia belli</l>
                <l xml:id="d007l476" n="476">Qualia preteritis soleant spectare periclis,</l>
                <l xml:id="d007l477" n="477">Nec penas instare pares. Victoribus orbem</l>
                <l xml:id="d007l478" n="478">Terrarum imperiumque sequens per cunta patere</l>
                <l xml:id="d007l479" n="479">Secula; tum victis extremos affore casus:</l>
                <l xml:id="d007l480" n="480">Semianimis quod fracta metu propiorque cadenti</l>
                <l xml:id="d007l481" n="481">Carthago nondum icta tremat, Fatoque premente</l>
                <l xml:id="d007l482" n="482">Amplius immensam nequeat differre ruinam;</l>
                <l xml:id="d007l483" n="483">Romanis non esse fuge, non collis amici</l>
                <l xml:id="d007l484" n="484">Presidium, obstrusosque abitus maris equore circum,</l>
                <l xml:id="d007l485" n="485">Alarum celique fugam restare patentis.</l>
                <l xml:id="d007l486" n="486">Hinc igitur quoniam Terror, Spesque incitat illinc,</l>
                <l xml:id="d007l487" n="487">Imperiumque ducum, vario permixta fragore</l>
                <l xml:id="d007l488" n="488">Castra modis reboant miris. Hic corrigit hastam,</l>
                <l xml:id="d007l489" n="489">Ille acuit gladios, agiles probat ille sagittas;</l>
                <l xml:id="d007l490" n="490">Induit hic galeam capiti cristasque trementes</l>
                <l xml:id="d007l491" n="491">Excolit, hic blando permulcens murmure fortem</l>
                <l xml:id="d007l492" n="492">Frenat equum phalerisque tegit; studet ille recurvus</l>
                <l xml:id="d007l493" n="493">Ferratos aptare pedes unguemque cavatum</l>
                <l xml:id="d007l494" n="494">Verberat ac crebris tinnitibus inde favillas</l>
                <l xml:id="d007l495" n="495">Elicit; hic pictum clipeum textamque cathenis</l>
                <l xml:id="d007l496" n="496">Loricam exiguis tenuisque rigentia ferri</l>
                <l xml:id="d007l497" n="497">Tegmina circum humeros et fortia pectora ducit;</l>
                <l xml:id="d007l498" n="498">Implicat hic ocreas femori tibiasque pedesque</l>
                <l xml:id="d007l499" n="499">Armat et aurata prefulget ymagine poples.</l>
                <l xml:id="d007l500" n="500">Hic michi, Pyerides, quoniam maiora pusillis</l>
                <l xml:id="d007l501" n="501">Viribus aggredior, si vos ab origine semper</l>
                <l xml:id="d007l502" n="502">Dilexi coluique libens, si rite vocavi,</l>
                <l xml:id="d007l503" n="503">Hic prebete animos totoque Elicone favete.</l>
                <l xml:id="d007l504" n="504">Avia Castalie sitiens convexa pererro;</l>
                <l xml:id="d007l505" n="505">Urget amor fameque trahit spes blanda decore.</l>
                <l xml:id="d007l506" n="506">Lux ea terribili hinc illinc consumpta paratu</l>
                <l xml:id="d007l507" n="507">Cesserat et celso radiabant sidera celo.</l>
                <l xml:id="d007l508" n="508">Inclita magnificis opibus cultuque verendo</l>
                <l xml:id="d007l509" n="509">Ethereas matrona virens perlabitur auras.</l>
                <l xml:id="d007l510" n="510">Stat capiti diadema sacro turritaque frontis</l>
                <l xml:id="d007l511" n="511">Effigies sceptrumque manu, sed sparsa capillos</l>
                <l xml:id="d007l512" n="512">Et trepido festina gradu. Cui fervida contra</l>
                <l xml:id="d007l513" n="513">Multa minax mulier medioque perustior axe</l>
                <l xml:id="d007l514" n="514">Ac succincta sinus pauloque annosior ibat.</l>
                <l xml:id="d007l515" n="515">Illa quoque sceptrum et regni violenta gerebat</l>
                <l xml:id="d007l516" n="516">Signa, deos hominesque omnes regemque deorum</l>
                <l xml:id="d007l517" n="517">Aspernata animis. Ambe simul alta tenebant,</l>
                <l xml:id="d007l518" n="518">Quaque rubens Martis metuendi luminis astrum</l>
                <l xml:id="d007l519" n="519">Scorpio chelarum amplexu caudaque tegebat,</l>
                <l xml:id="d007l520" n="520">Utraque celestes pariter tempusque sub unum est</l>
                <l xml:id="d007l521" n="521">Introgressa fores. Illas mirantur euntes</l>
                <l xml:id="d007l522" n="522">Celicole: rapidos tenuerunt sidera cursus.</l>
                <l xml:id="d007l523" n="523">Ut summo solio coram stetit, altera raptim</l>
                <l xml:id="d007l524" n="524">Incipit: "En quantum facinus! Iunonia longum</l>
                <l xml:id="d007l525" n="525">Hospita et eternum Fato statuente futura,</l>
                <l xml:id="d007l526" n="526">Tentor ab Italia: nec tot sua vulnera prosunt,</l>
                <l xml:id="d007l527" n="527">Nec quod, siqua fides gladiis, letale putavi,</l>
                <l xml:id="d007l528" n="528">Cannarum memoranda dies. O fata deorum</l>
                <l xml:id="d007l529" n="529">Dura bonis! Liceat iustas inferre querelas,</l>
                <l xml:id="d007l530" n="530">Et celo non ficta loqui. Natura benigne</l>
                <l xml:id="d007l531" n="531">Mecum egit, fateor: superi invidistis acerbi.</l>
                <l xml:id="d007l532" n="532">Equoris immensi pulcerrima litora clemens</l>
                <l xml:id="d007l533" n="533">Illa michi circum dederat portusque decorem</l>
                <l xml:id="d007l534" n="534">Addiderat, celique aderat clementia blandi</l>
                <l xml:id="d007l535" n="535">Et vespertino venientis ab axe Favoni</l>
                <l xml:id="d007l536" n="536">Dulcior afflatus Zephirique tepentior aura.</l>
                <l xml:id="d007l537" n="537">Litoris adversi frigus glaciale videbam</l>
                <l xml:id="d007l538" n="538">Et post terga graves exurere cunta calores;</l>
                <l xml:id="d007l539" n="539">Ipsa meo contenta situ mediisque fruebar</l>
                <l xml:id="d007l540" n="540">Leta bonis. Poterat terre celestis ymago</l>
                <l xml:id="d007l541" n="541">Vera, nisi fallor, spectantibus illa videri.</l>
                <l xml:id="d007l542" n="542">Adde tot illustres natos Martisque secundi</l>
                <l xml:id="d007l543" n="543">Tot titulos, tot gesta ducis famamque sonoram.</l>
                <l xml:id="d007l544" n="544">Non tibi, Mars, illum fratrem fateare pudendum.</l>
                <l xml:id="d007l545" n="545">Hunc quo Fata virum rapuerunt invida furtim</l>
                <l xml:id="d007l546" n="546">Tempore, vulgatum est. Quantos tunc ille paratus</l>
                <l xml:id="d007l547" n="547">Orsus erat, nomenque meum quo ferre putabat,</l>
                <l xml:id="d007l548" n="548">Infelix, quanto flagrans genitricis amore!</l>
                <l xml:id="d007l549" n="549">Mitto alios: nam magna michi numerosaque turba est.</l>
                <l xml:id="d007l550" n="550">Quanta michi nuper qualisque novissima proles</l>
                <l xml:id="d007l551" n="551">Contigerat! Fateor, superi, mordaxque fatenti</l>
                <l xml:id="d007l552" n="552">Invidia absistat: non ullum regia pascit</l>
                <l xml:id="d007l553" n="553">Maiorem generosa Iovis. Quia fervor in ullo</l>
                <l xml:id="d007l554" n="554">Par fuit, ex quo Prometheus subduxit ab astris</l>
                <l xml:id="d007l555" n="555">Particulam cecique infudit pectoris antro</l>
                <l xml:id="d007l556" n="556">Accenditque homines? Quanta est constantia menti</l>
                <l xml:id="d007l557" n="557">Insita! quam preceps per cunta pericula fertur!</l>
                <l xml:id="d007l558" n="558">Credite: corporeo nisi mentem carcere clausam</l>
                <l xml:id="d007l559" n="559">Sarcina membrorum premeret, foret ille deorum</l>
                <l xml:id="d007l560" n="560">Ex numero, solioque altus radiante sederet.</l>
                <l xml:id="d007l561" n="561">Nomine non opus est, ubi soli convenit uni</l>
                <l xml:id="d007l562" n="562">Quod loqueris; factisque satis iam cognitus Orbi est</l>
                <l xml:id="d007l563" n="563">Hanibal. Ante suos perdent errantia calles</l>
                <l xml:id="d007l564" n="564">Sidera et Ethiopes nivibus gravis obruet estas</l>
                <l xml:id="d007l565" n="565">Ripheumque gelu Borea tepefacta liquenti</l>
                <l xml:id="d007l566" n="566">Solvet hyems, quam feta viro produxerit illi</l>
                <l xml:id="d007l567" n="567">Terra parem. Nec fallit amor; sed vera fatebor -</l>
                <l xml:id="d007l568" n="568">Parcite, Celicole -: vereor ne tristis alumno</l>
                <l xml:id="d007l569" n="569">Invidia et cecus noceat Favor. Aspice terras,</l>
                <l xml:id="d007l570" n="570">Iupiter, Italie. Viden interstrata colonis</l>
                <l xml:id="d007l571" n="571">Arva suis? viden indigena variata cruore</l>
                <l xml:id="d007l572" n="572">Flumina, et ignotis multum distantia terris</l>
                <l xml:id="d007l573" n="573">Busta ducum? Potuit latum effudisse per Orbem</l>
                <l xml:id="d007l574" n="574">Hanibal ista meus, potuit disiungere montes</l>
                <l xml:id="d007l575" n="575">Et saxis arctare vagis. Verum obvius illi</l>
                <l xml:id="d007l576" n="576">Nunc deus est aliquis: quis enim mortalia contra</l>
                <l xml:id="d007l577" n="577">Arma ferat? Puer adverso venit agmine nobis;</l>
                <l xml:id="d007l578" n="578">En pudor, o superi! Sed nec puer ille nec omnis</l>
                <l xml:id="d007l579" n="579">Terreat Ausonie tellus! non illa, superbo</l>
                <l xml:id="d007l580" n="580">Quam tacitam hic video meditantem gaudia vultu</l>
                <l xml:id="d007l581" n="581">Adversamque meis fatis. Hanc scilicet ipsam</l>
                <l xml:id="d007l582" n="582">Et formidatum mundo puerumque patremque</l>
                <l xml:id="d007l583" n="583">Una acie quondam collatis vicimus armis.</l>
                <l xml:id="d007l584" n="584">Nos nec adhuc tanto melior Fortuna favore</l>
                <l xml:id="d007l585" n="585">Ceperat amplecti. Nunc tot firmata triumphis,</l>
                <l xml:id="d007l586" n="586">Quid metuam, nisi forte deos? Succurrite fame</l>
                <l xml:id="d007l587" n="587">Atque arcete nefas. Moriar nisi clauditur illo</l>
                <l xml:id="d007l588" n="588">Nescio quid puero, quod me iubet usque timere."</l>
                <l xml:id="d007l589" n="589">Dixerat. At contra vultu veneranda modesto</l>
                <l xml:id="d007l590" n="590">Altera procedit paulum manibusque coronam</l>
                <l xml:id="d007l591" n="591">Abicit ac sceptrum, pedibusque affusa Tonantis</l>
                <l xml:id="d007l592" n="592">Sic ait: "O magni suprema potentia mundi,</l>
                <l xml:id="d007l593" n="593">Si tua Roma potest lacrimis perfundere sacros</l>
                <l xml:id="d007l594" n="594">Te patiente pedes precibusque inflectere iustis,</l>
                <l xml:id="d007l595" n="595">O superumque hominumque sator rerumque creator</l>
                <l xml:id="d007l596" n="596">Optime, parce tuis, fer opem et moderare labores.</l>
                <l xml:id="d007l597" n="597">Quanta per Hesperium rapidis urgentibus Austris</l>
                <l xml:id="d007l598" n="598">Flamma latus nimboque nocens undante procella</l>
                <l xml:id="d007l599" n="599">Sevierit, mundo notum est et notius astris.</l>
                <l xml:id="d007l600" n="600">Nec michi quod misere insultans nunc illa virago</l>
                <l xml:id="d007l601" n="601">Obicit, infitior: candentes ossibus agros</l>
                <l xml:id="d007l602" n="602">Italie terrisque ducum dispersa sepulcra,</l>
                <l xml:id="d007l603" n="603">Et quicquid misero armorum fert impetus Orbi</l>
                <l xml:id="d007l604" n="604">Sustinui; solioque pater tu passus ab alto es.</l>
                <l xml:id="d007l605" n="605">Crimina sic meruisse reor mea. Respice tandem</l>
                <l xml:id="d007l606" n="606">Mitius afflictos; et si mea crimina nondum</l>
                <l xml:id="d007l607" n="607">Sunt purgata satis, tua fulmine dextra corusco</l>
                <l xml:id="d007l608" n="608">Hoc caput invisum et Tarpeias verberet arces:</l>
                <l xml:id="d007l609" n="609">Hanibalem avertas! Iamque avertisse videris,</l>
                <l xml:id="d007l610" n="610">Et grates actura tibi pro munere tanto</l>
                <l xml:id="d007l611" n="611">Advenio. Timui, fateor, furiasque dolosque</l>
                <l xml:id="d007l612" n="612">Infandi ducis et laqueos simulataque verba.</l>
                <l xml:id="d007l613" n="613">Ille etenim, sacra quem genetrix celo tenus effert</l>
                <l xml:id="d007l614" n="614">Atque ipsis insana deis tot laudibus equat,</l>
                <l xml:id="d007l615" n="615">Fraudibus insidiisque magis confidere in armis</l>
                <l xml:id="d007l616" n="616">Quam virtute solet. Possem sibi multa meorum</l>
                <l xml:id="d007l617" n="617">Funera natorum .... dolor impedit; heu heu quanta</l>
                <l xml:id="d007l618" n="618">Sevitia est quantumque nefas, quibus illa superbit!</l>
                <l xml:id="d007l619" n="619">Sic tales cecidisse duces! Sed tempus aperte</l>
                <l xml:id="d007l620" n="620">Nunc virtutis adest, invenem nisi Fata virentem,</l>
                <l xml:id="d007l621" n="621">Quem puerum vocat ipsa, odiis immitibus urgent:</l>
                <l xml:id="d007l622" n="622">Quod tu, summe parens, prohibe et permitte parenti</l>
                <l xml:id="d007l623" n="623">Id modo solicite. Cesset fraus: arma ferantur</l>
                <l xml:id="d007l624" n="624">Iusta acie; liceat plano confligere campo.</l>
                <l xml:id="d007l625" n="625">Vel nati me fallit amor, vel mira videbis</l>
                <l xml:id="d007l626" n="626">Prelia et infames equantia vulnera Cannas.</l>
                <l xml:id="d007l627" n="627">Divinos novi ipsa animos humanaque subter</l>
                <l xml:id="d007l628" n="628">Omnia cernentes; non quod michi fabula mundi</l>
                <l xml:id="d007l629" n="629">Persuadeat natum esse deum. Licet improba fando</l>
                <l xml:id="d007l630" n="630">Excitet invidiam, divino tentet honore</l>
                <l xml:id="d007l631" n="631">Predones licet ipsa suos celebrare deisque</l>
                <l xml:id="d007l632" n="632">Adnumeret; michi sufficiat decor ille virorum</l>
                <l xml:id="d007l633" n="633">Scipio magnanimus, similem cui nulla tulerunt</l>
                <l xml:id="d007l634" n="634">Tempora, nulla ferent. Non hec me vera negabo</l>
                <l xml:id="d007l635" n="635">Credere: nempe animos divinam accendere mentem</l>
                <l xml:id="d007l636" n="636">Illius, ac nullum sine numine posse benigno</l>
                <l xml:id="d007l637" n="637">Egregium reor esse virum. Non astra morabor</l>
                <l xml:id="d007l638" n="638">Amplius. Aut nato faveas aut partibus equis</l>
                <l xml:id="d007l639" n="639">Sta medius fraudemque veta. Si cesserit illa,</l>
                <l xml:id="d007l640" n="640">Vicimus haud dubie. Sed enim Iunonia iactat</l>
                <l xml:id="d007l641" n="641">Hospitia et superos hac sperat voce movere.</l>
                <l xml:id="d007l642" n="642">Fallitur, insanit. Stet semper nube sub ista</l>
                <l xml:id="d007l643" n="643">Vel simili! stabitque equidem. Michi pulcra Tonantis</l>
                <l xml:id="d007l644" n="644">Tarpeio stat colle domus, cui thura precesque</l>
                <l xml:id="d007l645" n="645">Deferimus, sed rite utinam! Pia sacra docere</l>
                <l xml:id="d007l646" n="646">Tu potes; et facies, nisi primo in limine celi</l>
                <l xml:id="d007l647" n="647">Fatorum vox intrantem exaudita fefellit.</l>
                <l xml:id="d007l648" n="648">Ergo age supplicibus pateant pia pectora verbis,</l>
                <l xml:id="d007l649" n="649">Celse parens hominum, spes summa et sola bonorum.</l>
                <l xml:id="d007l650" n="650">Audieram imperium terre pelagique supremum</l>
                <l xml:id="d007l651" n="651">Et circumfuso quicquid quocumque sub axe</l>
                <l xml:id="d007l652" n="652">Clauditur Occeano, Latio de sanguine natis</l>
                <l xml:id="d007l653" n="653">Promitti. Sed quis nisi tu tam grandia prestat?</l>
                <l xml:id="d007l654" n="654">Nunc autem non regna peto. Sit tuta merentum</l>
                <l xml:id="d007l655" n="655">Libertas! Liceat sitientem sanguinis hostem</l>
                <l xml:id="d007l656" n="656">A iugulis arcere meis! Si digna rogaris,</l>
                <l xml:id="d007l657" n="657">Si michi non parcis, populis ignosce nepotum,</l>
                <l xml:id="d007l658" n="658">Quos nova religio faciet tibi forsan amicos."</l>
                <l xml:id="d007l659" n="659">Finierat, stringensque pedes, atque oscula rursus</l>
                <l xml:id="d007l660" n="660">Ingeminans lacrimis herebat et ore madenti.</l>
                <l xml:id="d007l661" n="661">Subrisit vultu tacito stellantis Olimpi</l>
                <l xml:id="d007l662" n="662">Rector ad alterius tactus presagia secli.</l>
                <l xml:id="d007l663" n="663">Tandem verba parat - tremuit conterritus ether,</l>
                <l xml:id="d007l664" n="664">Conticuere poli, siluit tellusque chaosque -:</l>
                <l xml:id="d007l665" n="665">"Nullo unquam ingenio patuit mortalibus" inquit</l>
                <l xml:id="d007l666" n="666">"Quid pareret ventura dies: sic nostra premuntur</l>
                <l xml:id="d007l667" n="667">Consilia, archano sic iussa silentia celo.</l>
                <l xml:id="d007l668" n="668">Et tibi, que partem memoras audisse futuri,</l>
                <l xml:id="d007l669" n="669">Intra sidereum potuit contingere limen;</l>
                <l xml:id="d007l670" n="670">Exterius sonuisse nequit, nisi forsitan ardens</l>
                <l xml:id="d007l671" n="671">Spiritus huc aliquis flammis purgatus et unda</l>
                <l xml:id="d007l672" n="672">Venerit: hinc tenui quedam penetrantia rima</l>
                <l xml:id="d007l673" n="673">Erumpunt; multa quoniam pietate coactus</l>
                <l xml:id="d007l674" n="674">Vim patior. Verum quo longius omnia volvam?</l>
                <l xml:id="d007l675" n="675">Pauca michi e cuntis que iam sub sole geruntur,</l>
                <l xml:id="d007l676" n="676">Pauca placent: quoniam terris incognita Virtus</l>
                <l xml:id="d007l677" n="677">Huc refugit, totiens de vobis questa, quod inter</l>
                <l xml:id="d007l678" n="678">Milia tanta hominum sibi vix contingat amicum</l>
                <l xml:id="d007l679" n="679">Invenisse aliquem. Me purpura vestra movebit</l>
                <l xml:id="d007l680" n="680">Forsitan, aut aurum prefulgens? Cernite celi</l>
                <l xml:id="d007l681" n="681">Hoc spatium! Gemmis forsan contingar Eois?</l>
                <l xml:id="d007l682" n="682">Hinc Oriente alio et circum radiantibus astris</l>
                <l xml:id="d007l683" n="683">Delector, meque ipse magis comitumque choreis.</l>
                <l xml:id="d007l684" n="684">Corpora qui placeant oculis mortalia nostris,</l>
                <l xml:id="d007l685" n="685">Aut fragiles artus, aut forma fugacior umbris?</l>
                <l xml:id="d007l686" n="686">Omnia sunt eterna michi, splendorque decorque,</l>
                <l xml:id="d007l687" n="687">Divitie stabiles mansuraque gloria regni.</l>
                <l xml:id="d007l688" n="688">At ne cunta sequar, Virtus michi clara placere</l>
                <l xml:id="d007l689" n="689">Sola potest animique habitus, quam dicere sedem</l>
                <l xml:id="d007l690" n="690">Ipse meam nunquam erubui. Sed rara per orbem</l>
                <l xml:id="d007l691" n="691">Hospitia invenio. Nunc vestra addiscite fata.</l>
                <l xml:id="d007l692" n="692">Est labor hinc illinc per secula multa paratus,</l>
                <l xml:id="d007l693" n="693">Mutuaque alternas tenuabunt funera gentes.</l>
                <l xml:id="d007l694" n="694">Quam Fortuna premat, cui stet Victoria parti,</l>
                <l xml:id="d007l695" n="695">Non est nosse prius; nisi quod cui conscia mens est</l>
                <l xml:id="d007l696" n="696">Iustitie, nostrum licet hanc sperare favorem.</l>
                <l xml:id="d007l697" n="697">Ast aliam timuisse parum est. Ab origine rerum</l>
                <l xml:id="d007l698" n="698">Premia digna piis atque aspera multa malignis</l>
                <l xml:id="d007l699" n="699">Edixi. Sed enim vobis nunc maxima cura est</l>
                <l xml:id="d007l700" n="700">Natorum. Veniet tempus quando utraque tristi</l>
                <l xml:id="d007l701" n="701">Exilio patiare tuum senescere longe</l>
                <l xml:id="d007l702" n="702">A patria, nec busta petes. Non gloria tanta,</l>
                <l xml:id="d007l703" n="703">Non decus aut pietas aut fortia facta movebunt</l>
                <l xml:id="d007l704" n="704">Amborum. Nimium mortalia corda volutat</l>
                <l xml:id="d007l705" n="705">Ambitio. Spem, non sobolem, michi credite, amatis.</l>
                <l xml:id="d007l706" n="706">Longior in verbis solito sum; maxima namque</l>
                <l xml:id="d007l707" n="707">Res agitur merito sermonis et indiga tanti:</l>
                <l xml:id="d007l708" n="708">Imperium mundique caput! Maiore canendum</l>
                <l xml:id="d007l709" n="709">Voce aliud superest: dociles advertite mentes.</l>
                <l xml:id="d007l710" n="710">Est michi propositum, quoniam caligantia mundo</l>
                <l xml:id="d007l711" n="711">Lumina sunt, propius vestris accedere terris</l>
                <l xml:id="d007l712" n="712">Et pondus nexusque hominum, mortalia membra</l>
                <l xml:id="d007l713" n="713">Sponte subire mea, vestrosque levare dolores -</l>
                <l xml:id="d007l714" n="714">Quantus amor! - mortemque etiam tolerare pudendam.</l>
                <l xml:id="d007l715" n="715">Ingrate dureque animi, communia quamquam</l>
                <l xml:id="d007l716" n="716">Munera sunt vobis, tamen hec felicior illa est,</l>
                <l xml:id="d007l717" n="717">Faverit hoc equidem cui nunc Victoria campo.</l>
                <l xml:id="d007l718" n="718">Hanc penes imperium simul et mea maxima sedes</l>
                <l xml:id="d007l719" n="719">Semper erit: sic fixa etenim sententia sanxit.</l>
                <l xml:id="d007l720" n="720">Neve diu dilata nimis spes vestra putetur,</l>
                <l xml:id="d007l721" n="721">Cunta prius cunti mortales ista videbunt,</l>
                <l xml:id="d007l722" n="722">Quam decies latum Saturnus cinxerit orbem</l>
                <l xml:id="d007l723" n="723">Limite retrogrado. Placida sic Virgine captus</l>
                <l xml:id="d007l724" n="724">Iam rapior; sacri sic mulcent ubera lactis!"</l>
                <l xml:id="d007l725" n="725">Talia narrantem cunti gaudentibus alis</l>
                <l xml:id="d007l726" n="726">Celicole umbrabant atque agmina nuntia pacis.</l>
                <l xml:id="d007l727" n="727">Attonite auditis non uno tramite matres</l>
                <l xml:id="d007l728" n="728">Spe varia incerte redeunt. Iam litus Eoum</l>
                <l xml:id="d007l729" n="729">Sanguinolenta dies casus visura supremos</l>
                <l xml:id="d007l730" n="730">Lustrabat radiis: iam classica crebra sonabant</l>
                <l xml:id="d007l731" n="731">Et matutinum per castra frementia murmur.</l>
                <l xml:id="d007l732" n="732">Consurgunt hinc inde duces. Nec tanta sub astris</l>
                <l xml:id="d007l733" n="733">Ulla fuit Romana dies per secula cunta,</l>
                <l xml:id="d007l734" n="734">Nec fuit in campis ullis ductoribus equis</l>
                <l xml:id="d007l735" n="735">Aut paribus certatum odiis aut artibus aut vi.</l>
                <l xml:id="d007l736" n="736">Nec metus in presens tantum, sed milia multa</l>
                <l xml:id="d007l737" n="737">Annorum ante oculos aderant: quemcumque dedisset</l>
                <l xml:id="d007l738" n="738">Hac acie Fortuna gradum, patriamque domumque</l>
                <l xml:id="d007l739" n="739">Et stirpem et genus et seros sperare nepotes.</l>
                <l xml:id="d007l740" n="740">Scipio distinctam campis inducit apertis</l>
                <l xml:id="d007l741" n="741">Ordinibus miris aciem, dextrumque gubernat</l>
                <l xml:id="d007l742" n="742">Massinissa latus Numidis instructus, et illum</l>
                <l xml:id="d007l743" n="743">Hispanus sublimat equus cristataque signat</l>
                <l xml:id="d007l744" n="744">Cassis et adverso sinuatur purpura vento.</l>
                <l xml:id="d007l745" n="745">Lelius at levum moderatur in agmine cornu,</l>
                <l xml:id="d007l746" n="746">Quem sequitur Latiis equitatus ductus ab oris.</l>
                <l xml:id="d007l747" n="747">Apulus hunc sonipes rapidum propiorque volanti</l>
                <l xml:id="d007l748" n="748">Fert circum, rigidoque effulgent pectora ferro.</l>
                <l xml:id="d007l749" n="749">In medio Romana fremit predura iuventus.</l>
                <l xml:id="d007l750" n="750">Eminet his alte imperitans legionibus ingens</l>
                <l xml:id="d007l751" n="751">Scipio iamque auro, iam ferro clarus et ostro,</l>
                <l xml:id="d007l752" n="752">Clarior ast animis et spe clarissimus ampla,</l>
                <l xml:id="d007l753" n="753">Obscuratque alios. Surgentis lumina Phebi</l>
                <l xml:id="d007l754" n="754">Ferre velut comites nequeunt, hinc Lucifer almus</l>
                <l xml:id="d007l755" n="755">Inter hebes radios, illinc Cillenius ore</l>
                <l xml:id="d007l756" n="756">Pallidus ambiguo; nam cetera sidera circum</l>
                <l xml:id="d007l757" n="757">Non expectato fugerunt omnia sole:</l>
                <l xml:id="d007l758" n="758">Excitat ipse altos animos atque omnia firmat</l>
                <l xml:id="d007l759" n="759">Per medias volitans acies, nitidisque tremendum</l>
                <l xml:id="d007l760" n="760">Fulmen inest oculis, quod verberet ora tuentum.</l>
                <l xml:id="d007l761" n="761">Signiferis instare suis equitumque phalanges</l>
                <l xml:id="d007l762" n="762">Hortari, trepidos verbis solidare, paventes</l>
                <l xml:id="d007l763" n="763">Erigere ac dubios: hos obtestatur, at illos</l>
                <l xml:id="d007l764" n="764">Orat, et in medium pulcerrima facta recenset</l>
                <l xml:id="d007l765" n="765">Vel sua vel generis, nomenque inculcat avorum.</l>
                <l xml:id="d007l766" n="766">Hos laudat, blandis castigat vocibus illos,</l>
                <l xml:id="d007l767" n="767">Obiurgatque moras et amico verbere inertes</l>
                <l xml:id="d007l768" n="768">Instigat; docet ille decus, docet ultima belli</l>
                <l xml:id="d007l769" n="769">Premia quam prope sint; discriminis atque pudoris</l>
                <l xml:id="d007l770" n="770">Admonet. His stimulis animos impellit et urget.</l>
                <l xml:id="d007l771" n="771">Omnibus ille locis festinat adesse, nec ullum</l>
                <l xml:id="d007l772" n="772">Perdere supremi momentum temporis ardet.</l>
                <l xml:id="d007l773" n="773">Postquam cunta satis circum provisa suisque</l>
                <l xml:id="d007l774" n="774">Presidiis firmata videt, dux maximus acri</l>
                <l xml:id="d007l775" n="775">Cornipede excelsus niveo "Si Iupiter" inquit</l>
                <l xml:id="d007l776" n="776">"Hunc animum qui nostra movet precordia, cuntis</l>
                <l xml:id="d007l777" n="777">Nunc vobis notum esse velit, dubitasse pudebit</l>
                <l xml:id="d007l778" n="778">Qui finis seu que nostros fortuna paratus</l>
                <l xml:id="d007l779" n="779">Exciperet. Nullus oculis sol clarior unquam</l>
                <l xml:id="d007l780" n="780">Visus adesse michi. Victoria cernitur ingens.</l>
                <l xml:id="d007l781" n="781">Vicimus. Agnosco trepidantis turbida vulgi</l>
                <l xml:id="d007l782" n="782">Murmura et ambiguos motus aciesque labantes.</l>
                <l xml:id="d007l783" n="783">Vicimus. Hinc animos cerno; statque horrida cedes</l>
                <l xml:id="d007l784" n="784">Ante oculos, taboque tumens et sanguine torrens,</l>
                <l xml:id="d007l785" n="785">Et cumuli ingentes patria tellure iacentum.</l>
                <l xml:id="d007l786" n="786">Ipsum ego iam video iactatis turpiter armis</l>
                <l xml:id="d007l787" n="787">Excessisse ducem, video, latebrasque petentem.</l>
                <l xml:id="d007l788" n="788">Atque utinam hesterno patuissent cominus aures</l>
                <l xml:id="d007l789" n="789">Cuntorum alloquio! Licuisset noscere aperte</l>
                <l xml:id="d007l790" n="790">Degenerem fractumque animum. Non iste profecto est</l>
                <l xml:id="d007l791" n="791">Hanibal ille prior, nisi nomen territat ipsum.</l>
                <l xml:id="d007l792" n="792">Imo ille est equidem: sed enim dux callidus arma</l>
                <l xml:id="d007l793" n="793">Nota tremit, sentitque aliis tractanda lacertis,</l>
                <l xml:id="d007l794" n="794">Consilioque novi ducis imperioque moveri.</l>
                <l xml:id="d007l795" n="795">Non sibi Cannarum consul temerarius ibit</l>
                <l xml:id="d007l796" n="796">Obvius hoc campo, nec quem pugnare vetabant</l>
                <l xml:id="d007l797" n="797">Omina clara deum manifestaque signa futuri,</l>
                <l xml:id="d007l798" n="798">Si mens sana foret; neque nunc Sempronius alter</l>
                <l xml:id="d007l799" n="799">Presidet his castris. Mecum non pulvis et estus</l>
                <l xml:id="d007l800" n="800">Solque oculis infestus eum ventusque invabunt,</l>
                <l xml:id="d007l801" n="801">Non nebula insidias cannisque palustribus idem</l>
                <l xml:id="d007l802" n="802">Obstruet aut aciem victam torpore nivali</l>
                <l xml:id="d007l803" n="803">Obruet et calido perfundet corpus olivo.</l>
                <l xml:id="d007l804" n="804">Hic mecum gladio pectus tentabit acuto,</l>
                <l xml:id="d007l805" n="805">Ense latus rigido, validamque incumbet in hastam.</l>
                <l xml:id="d007l806" n="806">Hoc metuit. Pacem quotiens petiere pavore</l>
                <l xml:id="d007l807" n="807">Et quotiens rupere dolis! Si temnimus illos,</l>
                <l xml:id="d007l808" n="808">Hos odisse decet. Vos nunc ad talia bella</l>
                <l xml:id="d007l809" n="809">Felices igitur dextras atque arma movete.</l>
                <l xml:id="d007l810" n="810">Primus in invisos ego iam nunc inferor hostes.</l>
                <l xml:id="d007l811" n="811">Inde fuga et terror: sic, di, promittitis omnes,</l>
                <l xml:id="d007l812" n="812">Sic mens saga boni strictique avidissima ferri</l>
                <l xml:id="d007l813" n="813">Dextera et indomiti generosus pectoris ardor.</l>
                <l xml:id="d007l814" n="814">At vobis tanto calcata Hispania cursu</l>
                <l xml:id="d007l815" n="815">Et nostrum iuvenile decus, tot regia bella</l>
                <l xml:id="d007l816" n="816">Ruraque perpetuis ardentia Punica flammis</l>
                <l xml:id="d007l817" n="817">Occurrant. Etas actus iam plena viriles</l>
                <l xml:id="d007l818" n="818">Incipit a nobis verosque optare triumphos:</l>
                <l xml:id="d007l819" n="819">Iam michi bellorum stimulus radixque malorum</l>
                <l xml:id="d007l820" n="820">Hanibal et tanti debetur gloria cepti.</l>
                <l xml:id="d007l821" n="821">Quecumque ingressis pelagus di signa dederunt</l>
                <l xml:id="d007l822" n="822">Quando Egatis petiere patres, ac plura faventes</l>
                <l xml:id="d007l823" n="823">Ostendunt. Equidem tempus michi perdere semper</l>
                <l xml:id="d007l824" n="824">Displicuit, tum precipue cum magna geruntur.</l>
                <l xml:id="d007l825" n="825">Terror, abes! Certa est victoria - pergite mecum:</l>
                <l xml:id="d007l826" n="826">Nil moror! - et reditus felix. Qui visere gestit</l>
                <l xml:id="d007l827" n="827">Et patriam et natos et amice coniugis ora,</l>
                <l xml:id="d007l828" n="828">Hac iter est Romam!" Victori talia certo,</l>
                <l xml:id="d007l829" n="829">Non pugnaturo similis postquam ille profatus,</l>
                <l xml:id="d007l830" n="830">Subticet: hortanti leto simul agmina vultu</l>
                <l xml:id="d007l831" n="831">Unanimesque alacri respondent voce caterve,</l>
                <l xml:id="d007l832" n="832">Haud aliter quam si Capitolia celsa tenentem</l>
                <l xml:id="d007l833" n="833">Curribus in niveis solito clamore sequantur.</l>
                <l xml:id="d007l834" n="834">Hanibal extremi fatalem temporis horam</l>
                <l xml:id="d007l835" n="835">Precipitare videns, confestim elephante relicto</l>
                <l xml:id="d007l836" n="836">Prerapidum conscendit equum, vultuque minaci</l>
                <l xml:id="d007l837" n="837">Terribilis, qualis pastor Poliphemus ab antro</l>
                <l xml:id="d007l838" n="838">Turbidus Eolio, vel qualis ab ethere tristis</l>
                <l xml:id="d007l839" n="839">Nuntius imperiis solet apparere cometa,</l>
                <l xml:id="d007l840" n="840">Instruit ingentes acies; cuntosque elephantos,</l>
                <l xml:id="d007l841" n="841">Ut grege monstrifico turbatum territet hostem,</l>
                <l xml:id="d007l842" n="842">Prima fronte locat; turresque in terga trementes</l>
                <l xml:id="d007l843" n="843">Cernuntur. Totidem colles iuga summa movere</l>
                <l xml:id="d007l844" n="844">Dixeris ac totidem nutantes rupibus arces.</l>
                <l xml:id="d007l845" n="845">Hunc clipeum totis pretendit viribus hostis.</l>
                <l xml:id="d007l846" n="846">Mox Ligures Gallosque acie consistere prima</l>
                <l xml:id="d007l847" n="847">Imperat, auxiliis illam Balearibus implens</l>
                <l xml:id="d007l848" n="848">Ac Mauris. Acie Penos locat inde secunda</l>
                <l xml:id="d007l849" n="849">Atque Afros. Brutio completur tertia tantum</l>
                <l xml:id="d007l850" n="850">Milite, qui mestus magnaque ex parte coactus</l>
                <l xml:id="d007l851" n="851">Castra sequebatur. Latis tum cornibus agros</l>
                <l xml:id="d007l852" n="852">Occupat immenso circumdans agmina giro.</l>
                <l xml:id="d007l853" n="853">Ad dextram Penos Italis concurrere iussos</l>
                <l xml:id="d007l854" n="854">Ordinat; at levam Numide tenuere rebelles</l>
                <l xml:id="d007l855" n="855">Optantesque armis inviso occurrere regi.</l>
                <l xml:id="d007l856" n="856">Hec ubi disposuit, quoniam sibi castra coacta</l>
                <l xml:id="d007l857" n="857">Gentibus ex variis fuerant et dissona linguis,</l>
                <l xml:id="d007l858" n="858">Nunc interpretibus, proprio nunc ore cohortes</l>
                <l xml:id="d007l859" n="859">Accendit stimulatque, suo non segnior hoste.</l>
                <l xml:id="d007l860" n="860">Omne simul ducis egregii seu militis idem</l>
                <l xml:id="d007l861" n="861">Implet opus. Primas acies ac signa ferentes</l>
                <l xml:id="d007l862" n="862">Instruit, hinc alas cursuque novissima lustrat,</l>
                <l xml:id="d007l863" n="863">Itque vagus blandis permiscens aspera verbis:</l>
                <l xml:id="d007l864" n="864">"Si fortuna michi nota est mea, vicimus" inquit;</l>
                <l xml:id="d007l865" n="865">"Nec vicisse sat est: tumidum delevimus hostem</l>
                <l xml:id="d007l866" n="866">Romanumque genus, maneant modo pristina vobis</l>
                <l xml:id="d007l867" n="867">Pectora, Cannarum aut Trebie memorantia tempus.</l>
                <l xml:id="d007l868" n="868">Nullus ab adverso venit obvius agmine quem non</l>
                <l xml:id="d007l869" n="869">Mille locis Italo pridem saturata cruore</l>
                <l xml:id="d007l870" n="870">Fuderit hec acies, cui non fratremve patremve</l>
                <l xml:id="d007l871" n="871">Aut natum abstulerit. Dux ipse ferocior annis</l>
                <l xml:id="d007l872" n="872">Et pater, Ausonii tunc gloria nominis ingens,</l>
                <l xml:id="d007l873" n="873">Hos timuit gladios laudataque signa cruore</l>
                <l xml:id="d007l874" n="874">Infecit, nostros fugiens rediturus in enses.</l>
                <l xml:id="d007l875" n="875">Ni forsan procul a patria melioribus iste</l>
                <l xml:id="d007l876" n="876">Militat auspiciis, aut nos peioribus urbis</l>
                <l xml:id="d007l877" n="877">Ante fores patrie. Non sic Carthaginis alme</l>
                <l xml:id="d007l878" n="878">Immemores rear esse deos ut fortia Rome</l>
                <l xml:id="d007l879" n="879">Menia non ausi ferro defendere, nostris</l>
                <l xml:id="d007l880" n="880">Menibus insultent. Furor huc attraxerit illos;</l>
                <l xml:id="d007l881" n="881">Hec Fortuna potens populo spectacula Peno</l>
                <l xml:id="d007l882" n="882">Miserit, ut quondam digitis avulsa cruentis</l>
                <l xml:id="d007l883" n="883">Tot spolia. Ut modios curvo complevimus auro,</l>
                <l xml:id="d007l884" n="884">Contenti patrie rerum transmittere famam</l>
                <l xml:id="d007l885" n="885">Tantarum, sic formoso nunc vincula collo</l>
                <l xml:id="d007l886" n="886">Leta ducis Latii victrix Carthago videbit</l>
                <l xml:id="d007l887" n="887">Et circumductos pecudum de more per urbem</l>
                <l xml:id="d007l888" n="888">Romanos errare greges Leliumque loquacem</l>
                <l xml:id="d007l889" n="889">Et varium regem atque inopem, qui nostra reliquit</l>
                <l xml:id="d007l890" n="890">Arma fugax, hodie cuius, per numina testor</l>
                <l xml:id="d007l891" n="891">Vos, Mauri Numideque, iugum vitate superbum!</l>
                <l xml:id="d007l892" n="892">Massinissa suos repetit per verbera servos.</l>
                <l xml:id="d007l893" n="893">Vos, Galli, certate odiis hostemque vetustum</l>
                <l xml:id="d007l894" n="894">Nunc gladiis urgete novis: hic campus, in orbe</l>
                <l xml:id="d007l895" n="895">Collectas alio, longevas expiet iras.</l>
                <l xml:id="d007l896" n="896">At vos, o Ligures, quos me et mea fata secutos</l>
                <l xml:id="d007l897" n="897">Per mare, per terras nulli cessisse labori</l>
                <l xml:id="d007l898" n="898">Hic video, pugnate, precor! Si digna manebunt</l>
                <l xml:id="d007l899" n="899">Premia victores, non vos, michi credite, vallis</l>
                <l xml:id="d007l900" n="900">Hispida, nec regio abruptis impervia saxis,</l>
                <l xml:id="d007l901" n="901">Sed campi pingues et ditia rura tenebunt</l>
                <l xml:id="d007l902" n="902">Italie, vesterque pavor stimulusque silebit,</l>
                <l xml:id="d007l903" n="903">Roma ferox. Vos, cara michi dilectaque multum</l>
                <l xml:id="d007l904" n="904">Agmina, vosque, mei cives, impulsibus ullis</l>
                <l xml:id="d007l905" n="905">Non opus aut monitis: patriam spectate trementem</l>
                <l xml:id="d007l906" n="906">Hostilesque faces atque impia pila paventem;</l>
                <l xml:id="d007l907" n="907">Et notos muros, ubi prima infantia vobis</l>
                <l xml:id="d007l908" n="908">Exacta est, ubi tot meriti duxistis honores,</l>
                <l xml:id="d007l909" n="909">Tot letos festosque dies; ubi busta cinisque</l>
                <l xml:id="d007l910" n="910">Maiorum et memori stant scripte in marmore laudes.</l>
                <l xml:id="d007l911" n="911">Omnis in armatis patrie fiducia dextris</l>
                <l xml:id="d007l912" n="912">Et vestra virtute sita est: succurrite fesse!</l>
                <l xml:id="d007l913" n="913">Uxores vobis dulcesque occurrere natos</l>
                <l xml:id="d007l914" n="914">Deprecor et trepidas matres sacramque parentum</l>
                <l xml:id="d007l915" n="915">Canitiem, et patrii curam superesse sepulcri."</l>
                <l xml:id="d007l916" n="916">Nondum finierat, magnusque in verba ferebat</l>
                <l xml:id="d007l917" n="917">Impetus ardentem, subito cum classica et omnes</l>
                <l xml:id="d007l918" n="918">Romane cecinere tube, clamorque tremendus</l>
                <l xml:id="d007l919" n="919">Ortus ab adverso celum complevit et auras,</l>
                <l xml:id="d007l920" n="920">Ac strepitu horrisono volucres hesere volantes;</l>
                <l xml:id="d007l921" n="921">Quo cunte concusse acies, trepidique elephantes</l>
                <l xml:id="d007l922" n="922">In sua precipiti redierunt agmina cursu</l>
                <l xml:id="d007l923" n="923">Turbaruntque loco, compulsaque cornua retro</l>
                <l xml:id="d007l924" n="924">Cesserunt. O ceca hominum mens, inscia rerum</l>
                <l xml:id="d007l925" n="925">Consiliisque illusa tuis! Quos agmine primo</l>
                <l xml:id="d007l926" n="926">Presidium cauti ducis anxia cura locarat,</l>
                <l xml:id="d007l927" n="927">Hi stragem peperere suis primamque ruinam!</l>
                <l xml:id="d007l928" n="928">Hic fragor Hanibalem medio sermone loquentem</l>
                <l xml:id="d007l929" n="929">Avertit, veluti subitum si forte canenti</l>
                <l xml:id="d007l930" n="930">Obstrepat et scisso descendat Iupiter axe,</l>
                <l xml:id="d007l931" n="931">Ille silet tremuloque modos sub gutture frangit</l>
                <l xml:id="d007l932" n="932">Attollitque oculos et celum suspicit atrum.</l>
                <l xml:id="d007l933" n="933">Verum tam variis totiens dux casibus olim</l>
                <l xml:id="d007l934" n="934">Iactatus, totiens dubiis exercitus armis,</l>
                <l xml:id="d007l935" n="935">Perstat et adversos speculatur turbidus hostes,</l>
                <l xml:id="d007l936" n="936">Increpitansque metus, vires animosque fluentes</l>
                <l xml:id="d007l937" n="937">Colligit, excurritque fremens, seque obvius offert.</l>
                <l xml:id="d007l938" n="938">Sicut aper, rapidis postquam latratibus actus</l>
                <l xml:id="d007l939" n="939">Vulnificos instare canes atque arma sequentum</l>
                <l xml:id="d007l940" n="940">Advertit, iam terga riget, iam subrigit aures,</l>
                <l xml:id="d007l941" n="941">Hinc preceps in tela ruit; sic fervidus ibat</l>
                <l xml:id="d007l942" n="942">Hanibal, egregiique animam patris ore vocabat.</l>
                <l xml:id="d007l943" n="943">Stabat ab adverso iuvenis tunc impiger acri</l>
                <l xml:id="d007l944" n="944">Massinissa animo, qui mox fluitantia cernens</l>
                <l xml:id="d007l945" n="945">Cornua Penorum, trepidos irrumpit in hostes,</l>
                <l xml:id="d007l946" n="946">Et quacumque viam facit ingens belua, raptim</l>
                <l xml:id="d007l947" n="947">Insequitur; similique fretus duce Lelius inter</l>
                <l xml:id="d007l948" n="948">Irruit armorum cumulos tempusque locumque</l>
                <l xml:id="d007l949" n="949">Arripit; obstantes cedit, fugientibus instat.</l>
                <l xml:id="d007l950" n="950">Scipio magnanimus violenti more leonis,</l>
                <l xml:id="d007l951" n="951">Qui catulis festinet opem silvasque ferasque</l>
                <l xml:id="d007l952" n="952">Obruat, in medios stricto penetraverat ense.</l>
                <l xml:id="d007l953" n="953">Illum tote acies, illum miratur ab alto</l>
                <l xml:id="d007l954" n="954">Iupiter, et nostro sibi num foret emulus orbe</l>
                <l xml:id="d007l955" n="955">Sol stetit ambiguus: rutilo sic totus in auro</l>
                <l xml:id="d007l956" n="956">Fulgebat, sic purpureo radiabat amictu,</l>
                <l xml:id="d007l957" n="957">Sic rigidis nitidus iuvenis splendebat in armis.</l>
                <l xml:id="d007l958" n="958">Postquam est ad veros perventum cominus hostes,</l>
                <l xml:id="d007l959" n="959">Romani Penique manus miscere cruentas</l>
                <l xml:id="d007l960" n="960">Ceperunt. Ingens et inexorabilis urget</l>
                <l xml:id="d007l961" n="961">Ira duces populosque duos; nec Martius usquam</l>
                <l xml:id="d007l962" n="962">Impetus asperior, nec acerbior ulla per orbem</l>
                <l xml:id="d007l963" n="963">Pugna fuit. Nec enim pretio conducta gerebat</l>
                <l xml:id="d007l964" n="964">Bella cohors. Aderant proprio qui sanguine vellent,</l>
                <l xml:id="d007l965" n="965">Quas ipsi ediderant, odiorum extinguere flammas.</l>
                <l xml:id="d007l966" n="966">Unus amor cuntisque adeo legionibus una</l>
                <l xml:id="d007l967" n="967">Mens erat: ulcisci iustos vel morte dolores.</l>
                <l xml:id="d007l968" n="968">Punica perfidia et Romana superbia passim</l>
                <l xml:id="d007l969" n="969">Vocibus alternis vulnus iactantur ad omne:</l>
                <l xml:id="d007l970" n="970">Iurgia et infames questus, et tempore eodem</l>
                <l xml:id="d007l971" n="971">Hic sonus, hic iugulis extorta silentia cesis;</l>
                <l xml:id="d007l972" n="972">Annua nunc Penis et amara tributa subactis,</l>
                <l xml:id="d007l973" n="973">Nunc fraus et capto strages indigna Sagunto,</l>
                <l xml:id="d007l974" n="974">Et quicquid Rabies odio flammata vetusto</l>
                <l xml:id="d007l975" n="975">Armatis dictare solet. Coit omnis in unum</l>
                <l xml:id="d007l976" n="976">Offense cumulus longique iniuria belli.</l>
                <l xml:id="d007l977" n="977">Pectora pectoribus tunduntur et ensibus enses,</l>
                <l xml:id="d007l978" n="978">Vulnera vulneribus, mortes quoque mortibus atre</l>
                <l xml:id="d007l979" n="979">Miscentur: iuvat insertis descendere ad umbras</l>
                <l xml:id="d007l980" n="980">Visceribus, Manesque novo turbare tumultu,</l>
                <l xml:id="d007l981" n="981">Pugnantesque animas Herebo transferre silenti.</l>
                <l xml:id="d007l982" n="982">Heu furor! et quanto satius vixisse quietus</l>
                <l xml:id="d007l983" n="983">Finibus in patriis populus potuisset uterque!</l>
                <l xml:id="d007l984" n="984">Non sinit ambitio cecique superbia cordis</l>
                <l xml:id="d007l985" n="985">Et sitis, eterna que spe succendit habendi</l>
                <l xml:id="d007l986" n="986">Mortales, uritque animos et trudit in enses.</l>
                <l xml:id="d007l987" n="987">Confligunt infense acies; nec publica tantum</l>
                <l xml:id="d007l988" n="988">Hos odia exagitant; credit sua vulnera quisque</l>
                <l xml:id="d007l989" n="989">Et patris fratrisque necem, dum percutit hostem,</l>
                <l xml:id="d007l990" n="990">Ulcisci. Usque adeo mentes offensa vetusta</l>
                <l xml:id="d007l991" n="991">Asperat! atque odio levius certare recenti</l>
                <l xml:id="d007l992" n="992">Impellunt sua castra duces et vocibus altis</l>
                <l xml:id="d007l993" n="993">Accendunt animos et honesta pericula monstrant</l>
                <l xml:id="d007l994" n="994">Ac subeunt. Species visa est pulcerrima mortis</l>
                <l xml:id="d007l995" n="995">Pro patria pepigisse animam. Vis ampla furorum</l>
                <l xml:id="d007l996" n="996">Armorumque dabat strepitus gemitusque cadentum</l>
                <l xml:id="d007l997" n="997">Confusos horrore sonos. Iam sanguinis altus</l>
                <l xml:id="d007l998" n="998">It fluvius camposque rigat fumantibus undis,</l>
                <l xml:id="d007l999" n="999">Iamque furens operit volvitque cadavera torrens.</l>
                <l xml:id="d007l1000" n="1000">Mons quoque corporibus prostratis surgit equorum</l>
                <l xml:id="d007l1001" n="1001">Atque virum, rabidosque iugis iam separat hostes.</l>
                <l xml:id="d007l1002" n="1002">Non sic attonitos Egeo litore nautas</l>
                <l xml:id="d007l1003" n="1003">Expavisse rear, quibus insula nata repente</l>
                <l xml:id="d007l1004" n="1004">Est prope Therasiam; quod monstrum doctus aruspex</l>
                <l xml:id="d007l1005" n="1005">Romano dedit imperio Macedumque ruine;</l>
                <l xml:id="d007l1006" n="1006">Navita sed transtro rudis ac stupefactus adhesit.</l>
                <l xml:id="d007l1007" n="1007">Ceperat interea pugna superatus iniqua</l>
                <l xml:id="d007l1008" n="1008">Auxiliaris eques Penorum excedere campo.</l>
                <l xml:id="d007l1009" n="1009">Insequitur victor profugos. Iam sparsa sequendo</l>
                <l xml:id="d007l1010" n="1010">Ipsa viam cumulos inter reperire laborat</l>
                <l xml:id="d007l1011" n="1011">Cesorum, Romana acies: pars scandere in altum</l>
                <l xml:id="d007l1012" n="1012">Et dubio titubare gradu, pars lubrica circum</l>
                <l xml:id="d007l1013" n="1013">Arva tenens, sparsis aditum tentare maniplis.</l>
                <l xml:id="d007l1014" n="1014">Signiferi fluitare etiam armorumque magistri:</l>
                <l xml:id="d007l1015" n="1015">Et poterat vincendo vagus felicia miles</l>
                <l xml:id="d007l1016" n="1016">Bella repentinis prevertere cladibus, atque</l>
                <l xml:id="d007l1017" n="1017">Illustrem fedare diem, ni providus alti</l>
                <l xml:id="d007l1018" n="1018">Scipio consilii, revocantia signa dedisset.</l>
                <l xml:id="d007l1019" n="1019">Cognita nam postquam iusso tubicine campis</l>
                <l xml:id="d007l1020" n="1020">Vox sonuit, tenuere gradum signumque secuti</l>
                <l xml:id="d007l1021" n="1021">In primos rediere globos. Hinc agmina rursus</l>
                <l xml:id="d007l1022" n="1022">Turbine concurrunt alio, sed viribus isdem;</l>
                <l xml:id="d007l1023" n="1023">Ethere dispersos veluti cum turbidus Auster</l>
                <l xml:id="d007l1024" n="1024">Arctavit nimbos, siluitque repressa parumper,</l>
                <l xml:id="d007l1025" n="1025">Dum tonat, hinc pluviis et grandine mixta resurgit</l>
                <l xml:id="d007l1026" n="1026">Tempestas inimica satis. Excesserat ardens</l>
                <l xml:id="d007l1027" n="1027">Scipio iam colles immensa strage coactos,</l>
                <l xml:id="d007l1028" n="1028">Collatisque iterum signis et viribus ambe</l>
                <l xml:id="d007l1029" n="1029">Miscebant acies equato prelia campo.</l>
                <l xml:id="d007l1030" n="1030">Solicitum spectasse Deum tot funera gentis</l>
                <l xml:id="d007l1031" n="1031">Indomite, tantosque truci sub Marte labores</l>
                <l xml:id="d007l1032" n="1032">Crediderim, seu quis validis foret exitus armis.</l>
                <l xml:id="d007l1033" n="1033">Hoc equidem mundi campo commissa patenti</l>
                <l xml:id="d007l1034" n="1034">Nutabat Fortuna die, quis iura supremi</l>
                <l xml:id="d007l1035" n="1035">Imperii summumque gradum, quis sceptra teneret.</l>
                <l xml:id="d007l1036" n="1036">Favisset si forte etenim sors ultima Peno,</l>
                <l xml:id="d007l1037" n="1037">Quis dubitet quin immensum dominata per orbem</l>
                <l xml:id="d007l1038" n="1038">Impia Carthago rerum tenuisset habenas,</l>
                <l xml:id="d007l1039" n="1039">Romanumque nichil foret hec in tempora nomen?</l>
                <l xml:id="d007l1040" n="1040">Itala barbaricis tellus lacerata colonis</l>
                <l xml:id="d007l1041" n="1041">Mutasset genus egregium, maiorque fuisset</l>
                <l xml:id="d007l1042" n="1042">Africa. Si potuit nomen sibi Grecia inermis</l>
                <l xml:id="d007l1043" n="1043">Imposuisse suum, quanto magis Africa victrix!</l>
                <l xml:id="d007l1044" n="1044">Sed miserata pios divina Potentia nobis</l>
                <l xml:id="d007l1045" n="1045">Succurrit, talemque virum peioribus annis</l>
                <l xml:id="d007l1046" n="1046">Italie dedit afflicte, qui fortia bella</l>
                <l xml:id="d007l1047" n="1047">Fortior exciperet, qui non presentia tantum,</l>
                <l xml:id="d007l1048" n="1048">Sed ventura etiam discrimina pelleret unus;</l>
                <l xml:id="d007l1049" n="1049">Temporibus cui tuta suis innixa maneret</l>
                <l xml:id="d007l1050" n="1050">Et cui libertas servanda sequentibus annis.</l>
                <l xml:id="d007l1051" n="1051">Iam media Sol almus equos regione trahebat</l>
                <l xml:id="d007l1052" n="1052">Etherea et tantas spectabat territus iras.</l>
                <l xml:id="d007l1053" n="1053">Impiger et nullo defessus membra labore,</l>
                <l xml:id="d007l1054" n="1054">Non estu, non vulneribus, non nube calentis</l>
                <l xml:id="d007l1055" n="1055">Pulveris, extremas manibus tentare procellas</l>
                <l xml:id="d007l1056" n="1056">Scipio tendebat, cuneus quo densior illum</l>
                <l xml:id="d007l1057" n="1057">Et ducis adversi facies optata vocabat.</l>
                <l xml:id="d007l1058" n="1058">Ac velut Ethneo descendens vertice vastat</l>
                <l xml:id="d007l1059" n="1059">Flamma cavernosi convexa trementia montis,</l>
                <l xml:id="d007l1060" n="1060">Et scopulos ruit obstantes arbustaque frangit</l>
                <l xml:id="d007l1061" n="1061">Obvia, sulfuree reboant simul undique valles,</l>
                <l xml:id="d007l1062" n="1062">Sic ferus et simili prosternit turbine cunta</l>
                <l xml:id="d007l1063" n="1063">Scipio, sepe monens: "Miles Romane, precor te:</l>
                <l xml:id="d007l1064" n="1064">Aut vince aut morere: mecum nunc ultima tenta.</l>
                <l xml:id="d007l1065" n="1065">Hec via vel Romam, vel certo tramite ducit</l>
                <l xml:id="d007l1066" n="1066">Ad superos". Hec vociferans intrabat in agmen</l>
                <l xml:id="d007l1067" n="1067">Hanibalis. Contra ille gravi cum mole ruentem</l>
                <l xml:id="d007l1068" n="1068">Excipit impavidus. Confligunt fulmina Martis,</l>
                <l xml:id="d007l1069" n="1069">Hinc Scipio, hinc Hanibal; cernensque ex ethere Mavors</l>
                <l xml:id="d007l1070" n="1070">Miratur tales terris superesse magistros</l>
                <l xml:id="d007l1071" n="1071">Militie, tales operum ferrique ministros.</l>
                <l xml:id="d007l1072" n="1072">Hic precor ut mendax desistat Grecia tandem</l>
                <l xml:id="d007l1073" n="1073">Nominibus certare ducum; pudeatque referre</l>
                <l xml:id="d007l1074" n="1074">Imbelles Asie populos Gangemque subactum.</l>
                <l xml:id="d007l1075" n="1075">Parthorum sileant reges et Persidis arvis</l>
                <l xml:id="d007l1076" n="1076">Exiguo spectata phalanx; nec conserat ipsa</l>
                <l xml:id="d007l1077" n="1077">Troia manum Priamique domus cantata poetis</l>
                <l xml:id="d007l1078" n="1078">Graiorum et nostris; non regum quisquis odoro</l>
                <l xml:id="d007l1079" n="1079">Crine fluens atque Assirio crispatus amictu.</l>
                <l xml:id="d007l1080" n="1080">His campis non Inde acies, non fluxa per armos</l>
                <l xml:id="d007l1081" n="1081">Purpura, non levibus tantum confisa sagittis</l>
                <l xml:id="d007l1082" n="1082">Turba fugax; verum hinc armis innata, virenti</l>
                <l xml:id="d007l1083" n="1083">Robore subsistens Italo Romana iuventus</l>
                <l xml:id="d007l1084" n="1084">Arma tulit: contra assiduis exercita bellis</l>
                <l xml:id="d007l1085" n="1085">Agmina Penorum, quibus est Hispania testis</l>
                <l xml:id="d007l1086" n="1086">Virtutis Latiumque magis; que mille per arva</l>
                <l xml:id="d007l1087" n="1087">Romanos hominum victores omniaque ausos</l>
                <l xml:id="d007l1088" n="1088">Iam pessum ferro dederant et fortibus armis.</l>
                <l xml:id="d007l1089" n="1089">Has inter gentes alio certamine longe</l>
                <l xml:id="d007l1090" n="1090">Concursum est, aliis animis. Iam vera fatenti</l>
                <l xml:id="d007l1091" n="1091">Viribus hec acies preit, hec levitate; sed unum est</l>
                <l xml:id="d007l1092" n="1092">Parque odium ambabus. Vix tandem fessa parumper</l>
                <l xml:id="d007l1093" n="1093">Cedebat Penorum acies. Tum fervidus ira</l>
                <l xml:id="d007l1094" n="1094">Hanibal exclamat: "Non hec tibi signa, retrorsum,</l>
                <l xml:id="d007l1095" n="1095">Furcifer, ut referas dederam. Quin pergis? et illa</l>
                <l xml:id="d007l1096" n="1096">Hostibus in mediis potius discerpta relinque.</l>
                <l xml:id="d007l1097" n="1097">Heu michi! quo ruitis? Non est via recta. Venite:</l>
                <l xml:id="d007l1098" n="1098">Hac hostem reperire licet. Carthaginis estis</l>
                <l xml:id="d007l1099" n="1099">Sic memores? Hac forte domum remeare putatis?</l>
                <l xml:id="d007l1100" n="1100">Erratis, miseri cives! Hec carceris una</l>
                <l xml:id="d007l1101" n="1101">Exiliique via est." Hec dicens ibat in hostes</l>
                <l xml:id="d007l1102" n="1102">Solus et intrepidus. Cuntas sic ille pudore</l>
                <l xml:id="d007l1103" n="1103">Et victas pietate ducis firmasse cohortes</l>
                <l xml:id="d007l1104" n="1104">Visus erat; bellumque ingens renovataque cedes</l>
                <l xml:id="d007l1105" n="1105">Ceperat. Urgebat Scipio primusque premebat</l>
                <l xml:id="d007l1106" n="1106">Obstantes cuneos et funera crebra serebat:</l>
                <l xml:id="d007l1107" n="1107">"Perfidiam numquid tam longa inferre videbo</l>
                <l xml:id="d007l1108" n="1108">Prelia Virtuti? Non sic pietatis avite</l>
                <l xml:id="d007l1109" n="1109">Oblitos rear esse deos. Concurrite fortes</l>
                <l xml:id="d007l1110" n="1110">Pectoribus manibusque, viri! Victoria presto est."</l>
                <l xml:id="d007l1111" n="1111">Talia iactabat stricto mucrone tremendus.</l>
                <l xml:id="d007l1112" n="1112">Iamque referre pedem paulatim exterritus hostis:</l>
                <l xml:id="d007l1113" n="1113">Mox magis atque magis; nec iam reverentia tanti</l>
                <l xml:id="d007l1114" n="1114">Ulla ducis retinere diu potuisset in armis.</l>
                <l xml:id="d007l1115" n="1115">Ecce autem pariter redeuntes hoste fugato</l>
                <l xml:id="d007l1116" n="1116">Rex Leliusque retro fessos .........</l>
                <l xml:id="d007l1117" n="1117">Improvisi a tergo invadunt. Ilicet ergo</l>
                <l xml:id="d007l1118" n="1118">Cepta prius sensim laxis fuga pergit habenis;</l>
                <l xml:id="d007l1119" n="1119">Nec patrie pietas, proprii nec cura pudoris</l>
                <l xml:id="d007l1120" n="1120">Nec decus Hanibalis quicquam valuere precesque.</l>
                <l xml:id="d007l1121" n="1121">Ille videns fractas acies et terga suorum</l>
                <l xml:id="d007l1122" n="1122">Versa metu, rapidum trepida formidine tandem</l>
                <l xml:id="d007l1123" n="1123">Volvit equum campoque fugit lacrimosus aperto,</l>
                <l xml:id="d007l1124" n="1124">Accusansque omnes hominesve deosve, propinquum</l>
                <l xml:id="d007l1125" n="1125">Pervenit Adrumetum. Illic menibus urbis amice</l>
                <l xml:id="d007l1126" n="1126">Substitit. Hinc iterum Peno revocante senatu</l>
                <l xml:id="d007l1127" n="1127">Digreditur. Postquam attonite sub menia ventum</l>
                <l xml:id="d007l1128" n="1128">Est patrie, non ille forum, non publica templa,</l>
                <l xml:id="d007l1129" n="1129">Sed furtim petiisse larem contentus et ima</l>
                <l xml:id="d007l1130" n="1130">Sede diu mestus, latebris sese abdidit atris.</l>
            </div1>
            <div1 xml:id="d008" type="section" decls="#md" met="H">
                <head>
                    <title>8</title>
                    <abbr>8</abbr>
                    <bibl source="digital">Tiziana Brolli</bibl>
                </head>
                <l xml:id="d008l1" n="1">Pronus ad Occeanum, cupiens narrare profundis</l>
                <l xml:id="d008l2" n="2">Antipodum populis nostro que viderat orbe,</l>
                <l xml:id="d008l3" n="3">Sol rapidos stimulabat equos; nondumque solutus</l>
                <l xml:id="d008l4" n="4">Scipio curarum laqueis, suprema volutans</l>
                <l xml:id="d008l5" n="5">Excidia infande gentis tempusque locumque</l>
                <l xml:id="d008l6" n="6">Atque aditus formamque rei et discrimina secum</l>
                <l xml:id="d008l7" n="7">Cunta simul tacitus vigili sub mente movebat.</l>
                <l xml:id="d008l8" n="8">At quia solis iter devexum atque hora monere</l>
                <l xml:id="d008l9" n="9">Grata videbatur fessis daret otia castris,</l>
                <l xml:id="d008l10" n="10">Instituit revocare acies meritamque quietem</l>
                <l xml:id="d008l11" n="11">Tradere militibus, nocturni tempora somni.</l>
                <l xml:id="d008l12" n="12">Et tamen hostili quam primum irrumpere vallo</l>
                <l xml:id="d008l13" n="13">Visum est: huc alacres igitur preit ipse cohortes</l>
                <l xml:id="d008l14" n="14">Ingrediturque aditum nullo custode locorum.</l>
                <l xml:id="d008l15" n="15">Illic preda ingens, .........</l>
                <l xml:id="d008l16" n="16">Precipitem meditante fugam et quid vita valeret,</l>
                <l xml:id="d008l17" n="17">Non quid opes, passimque iacens pretiosa supellex</l>
                <l xml:id="d008l18" n="18">Inventa est. Rapitur cupide Carthaginis aurum</l>
                <l xml:id="d008l19" n="19">Per maria et terras quesitum sanguine multo:</l>
                <l xml:id="d008l20" n="20">Barbarice Libico quod victa Hispania bello</l>
                <l xml:id="d008l21" n="21">Misit avaritie, Sardis quod fessa cavernis,</l>
                <l xml:id="d008l22" n="22">Quod Siculis totiens extorserat impia templis,</l>
                <l xml:id="d008l23" n="23">Quod medio percussa die plaga torrida mundi</l>
                <l xml:id="d008l24" n="24">Et niger Ethiopum populus regnumque perustum,</l>
                <l xml:id="d008l25" n="25">Quod Mauri Numidumque olim per secula longa</l>
                <l xml:id="d008l26" n="26">Aut reges misere alii, quodque Itala tellus</l>
                <l xml:id="d008l27" n="27">Tot dederat damnis; id totum sanguine mixtum</l>
                <l xml:id="d008l28" n="28">Africa nunc revomit. Quid tot valuere rapine?</l>
                <l xml:id="d008l29" n="29">Raptor raptorem spoliat. Nunc ite per ampla</l>
                <l xml:id="d008l30" n="30">Equora, nunc validas prosternite turribus arces,</l>
                <l xml:id="d008l31" n="31">Nunc aratrum antiquis insultet menibus. Omnes</l>
                <l xml:id="d008l32" n="32">Unus habet predas hostis, mundique superbit</l>
                <l xml:id="d008l33" n="33">Tot spoliis vestrisque simul. Tandem agmine fesso</l>
                <l xml:id="d008l34" n="34">Scipio magnanimus referens victricia retro</l>
                <l xml:id="d008l35" n="35">Signa sub occasum solis sua castra revisit.</l>
                <l xml:id="d008l36" n="36">Captivos servare iubet, queve ampla relatu</l>
                <l xml:id="d008l37" n="37">Ac speciosa forent; nam cetera preda viritim</l>
                <l xml:id="d008l38" n="38">Sparsa erat atque animos mulcebat militis acres.</l>
                <l xml:id="d008l39" n="39">Serus Athlanteo radiabat vertice pulcer</l>
                <l xml:id="d008l40" n="40">Hesperus et nitido rarissima sidera celo.</l>
                <l xml:id="d008l41" n="41">Aggere gramineo considit leta iuventus,</l>
                <l xml:id="d008l42" n="42">Celsior at cuntis Scipio rexque additus illi</l>
                <l xml:id="d008l43" n="43">Herbosum tenuere thorum. Tum corpora curant</l>
                <l xml:id="d008l44" n="44">Fessa labore gravi belloque exhausta diurno.</l>
                <l xml:id="d008l45" n="45">Ut dapibus compressa fames primusve quievit</l>
                <l xml:id="d008l46" n="46">Impetus edendi, placido facundior ore</l>
                <l xml:id="d008l47" n="47">Lelius ingreditur: "Postquam michi Fata dedere</l>
                <l xml:id="d008l48" n="48">Hunc tantum vidisse diem, contentus abibo</l>
                <l xml:id="d008l49" n="49">Quo iam cumque trahent; nec me natum esse pigebit,</l>
                <l xml:id="d008l50" n="50">Dum tecum vixisse ferar, fortissime rector</l>
                <l xml:id="d008l51" n="51">Hesperie, cui nostra salus bene creditur uni.</l>
                <l xml:id="d008l52" n="52">Hoc, fateor, solo mentem spes ultima lusit;</l>
                <l xml:id="d008l53" n="53">Nam rediens bello magna iam parte peracto,</l>
                <l xml:id="d008l54" n="54">Cum Massinissam cedentem terga viderem</l>
                <l xml:id="d008l55" n="55">Teque per adversos tanta virtute tonantem,</l>
                <l xml:id="d008l56" n="56">'Actum de Hanibale est' tacito cum murmure dixi.</l>
                <l xml:id="d008l57" n="57">Nunc quibus ille viis aut quonam eruperit astu</l>
                <l xml:id="d008l58" n="58">Obstupeo mirorque fugam; sed notior illis</l>
                <l xml:id="d008l59" n="59">Est regio, idque hodie multis fortasse salutis</l>
                <l xml:id="d008l60" n="60">Causa fuit." Medio abrumpens sermone loquentem</l>
                <l xml:id="d008l61" n="61">Rex ait: "Iste quidem merito clarissimus omni</l>
                <l xml:id="d008l62" n="62">Posteritate dies per secula longa feretur,</l>
                <l xml:id="d008l63" n="63">Nominis Ausonii fuerit dum fama superstes.</l>
                <l xml:id="d008l64" n="64">Sed, Leli, michi crede, novi moresque animumque:</l>
                <l xml:id="d008l65" n="65">Hanibal anne dolis victus succumbat an armis</l>
                <l xml:id="d008l66" n="66">Serius, incertum est. Unum michi lumen in illo</l>
                <l xml:id="d008l67" n="67">Centum oculis par est, Argum quem sepe vocare</l>
                <l xml:id="d008l68" n="68">Bellorum soleo, quia non est fallere cuiquam</l>
                <l xml:id="d008l69" n="69">Ingenium mentemque viri. Tamen omnia vite</l>
                <l xml:id="d008l70" n="70">Consilia atque omnem ancipitis discriminis artem</l>
                <l xml:id="d008l71" n="71">Verterat una dies. Iamque hunc prendisse videbar</l>
                <l xml:id="d008l72" n="72">Et comitem inviso Romam misisse Siphaci.</l>
                <l xml:id="d008l73" n="73">Sed dum cunta oculis lustro vigilantibus, ille</l>
                <l xml:id="d008l74" n="74">Avolat et noto decurrit tramite tutus:</l>
                <l xml:id="d008l75" n="75">Nec dubium ingentes quin montes stragis et altum</l>
                <l xml:id="d008l76" n="76">Sanguinis infandi pelagus vel mole vel undis</l>
                <l xml:id="d008l77" n="77">Crevissent, nisi dilapsos per opaca viarum</l>
                <l xml:id="d008l78" n="78">Vicine sociis cepissent menibus arces."</l>
                <l xml:id="d008l79" n="79">Excipit hunc Scipio: "Vitam quecumque per omnem</l>
                <l xml:id="d008l80" n="80">Aut vidi aut legi, fateor, michi parva videntur</l>
                <l xml:id="d008l81" n="81">Fabula, dum memini Hanibalis. Vidistis, amici,</l>
                <l xml:id="d008l82" n="82">Quantus erat, quantaque acies firmaverat arte.</l>
                <l xml:id="d008l83" n="83">Ipse michi adversus veniebat in agmine primo</l>
                <l xml:id="d008l84" n="84">Obiciens Penos Italis, Numidasque rebelles,</l>
                <l xml:id="d008l85" n="85">Massinissa, tibi, memor hos odioque metuque</l>
                <l xml:id="d008l86" n="86">In regem pugnare suum; Latiamque cohortem</l>
                <l xml:id="d008l87" n="87">Ecce ubi constituit, quoniam venisse coactam</l>
                <l xml:id="d008l88" n="88">Noverat. In frontem stetit Indica belua pugne,</l>
                <l xml:id="d008l89" n="89">Getulique greges: horum terrore putavit</l>
                <l xml:id="d008l90" n="90">Romanam turbare aciem, quorum impetus illi</l>
                <l xml:id="d008l91" n="91">Profuit innumeris bellis. Sed amicior omnem</l>
                <l xml:id="d008l92" n="92">Hunc nobis Fortuna metum detraxit; eramque</l>
                <l xml:id="d008l93" n="93">Ipse ego solicitus quibus hoc eludere monstrum</l>
                <l xml:id="d008l94" n="94">Artibus aut tolerare feras quo robore possem,</l>
                <l xml:id="d008l95" n="95">Atque ideo primam rara legione catervam</l>
                <l xml:id="d008l96" n="96">Implevi, facilis pesti qua transitus esset,</l>
                <l xml:id="d008l97" n="97">Ut cursu diffusa suo contemptior iret</l>
                <l xml:id="d008l98" n="98">Innocua feritate ruens. Sed, Iupiter alme,</l>
                <l xml:id="d008l99" n="99">Quam forti stetit ille animo, dum fracta videret</l>
                <l xml:id="d008l100" n="100">Cornua, quam nichil extimuit, quotiensque labantem</l>
                <l xml:id="d008l101" n="101">Restituit virtute aciem interdumque coegit</l>
                <l xml:id="d008l102" n="102">Spem titubare meam! Solitum iactare profecto,</l>
                <l xml:id="d008l103" n="103">Mentio clarorum fuerit si forte virorum,</l>
                <l xml:id="d008l104" n="104">Audivi, ipse omnis bello quod tertius evi</l>
                <l xml:id="d008l105" n="105">Orbe sit in toto; peragitque hoc ordine: primum</l>
                <l xml:id="d008l106" n="106">Ponit Alexandrum, Pirrum locat inde secundum,</l>
                <l xml:id="d008l107" n="107">Et sequitur mox ipse duos. Sed vera fateri</l>
                <l xml:id="d008l108" n="108">Non livor vetet aut odium: michi maximus omni</l>
                <l xml:id="d008l109" n="109">Hanibal ex numero est, Darium nisi forte Porumque</l>
                <l xml:id="d008l110" n="110">Est vicisse magis quam, quos numerare labor est,</l>
                <l xml:id="d008l111" n="111">Tot nostros fudisse duces; nisi prestat inermem</l>
                <l xml:id="d008l112" n="112">Barbariem superasse manu, quam cede cruenta</l>
                <l xml:id="d008l113" n="113">Romanas stravisse acies. Distantia longe</l>
                <l xml:id="d008l114" n="114">Acta ducum memoro. Quid? mores moribus equem?</l>
                <l xml:id="d008l115" n="115">Hinc regem nudare piget: stet tegmine fame</l>
                <l xml:id="d008l116" n="116">Clarus apud populos! at dignis laudibus acrem</l>
                <l xml:id="d008l117" n="117">Hinc hostem celebrare vacat. Quis bella subire</l>
                <l xml:id="d008l118" n="118">Promptior, aut medio quis cautior esse periclo?</l>
                <l xml:id="d008l119" n="119">Quisve cibi aut somni, quis vini parcior illo est?</l>
                <l xml:id="d008l120" n="120">Hoc admirari soleo, quod sepe relatum</l>
                <l xml:id="d008l121" n="121">Est michi: funerei post prima exordia belli,</l>
                <l xml:id="d008l122" n="122">Solicitum assidue et facinus sub mente profunda</l>
                <l xml:id="d008l123" n="123">Volventem egregium, nunquam cenasse sedentem.</l>
                <l xml:id="d008l124" n="124">Iam quid ego armorum curas artemque supremam</l>
                <l xml:id="d008l125" n="125">Militie, terramve duci clipeumve cubile,</l>
                <l xml:id="d008l126" n="126">Neglecteque decus vestis studiumque frementum</l>
                <l xml:id="d008l127" n="127">Cornipedum memorare velim? patientia quanta est</l>
                <l xml:id="d008l128" n="128">Frigoris atque estus cursusque sitisque famisque!</l>
                <l xml:id="d008l129" n="129">Quanta ducum miles, quanta est dux militis idem</l>
                <l xml:id="d008l130" n="130">Spes animis! quod primus eat ruiturus in hostem,</l>
                <l xml:id="d008l131" n="131">Ultimus excedat campis. Hec omnia pridem</l>
                <l xml:id="d008l132" n="132">Novimus experti. Si quid modo pectore in illo</l>
                <l xml:id="d008l133" n="133">Aut veri aut sancti melior natura locasset,</l>
                <l xml:id="d008l134" n="134">Optarem nostro genitum natumque sub orbe.</l>
                <l xml:id="d008l135" n="135">Quis michi ductorem laudet, quem ceca gubernet</l>
                <l xml:id="d008l136" n="136">Ebrietas, fugienda viro cuicumque, sed altis</l>
                <l xml:id="d008l137" n="137">Principibus funesta lues? quis sparsa cruore</l>
                <l xml:id="d008l138" n="138">Convivia et plenis elata cadavera mensis,</l>
                <l xml:id="d008l139" n="139">Perque estum ancipites algenti in flumine saltus?</l>
                <l xml:id="d008l140" n="140">Barbaricus cui luxus iners et Persica sortis</l>
                <l xml:id="d008l141" n="141">Blandimenta nove placeant ac purpura mollis?</l>
                <l xml:id="d008l142" n="142">Cetera pretereo; sed enim non moribus istis</l>
                <l xml:id="d008l143" n="143">Hanibal Italiam bello vastasse trilustri</l>
                <l xml:id="d008l144" n="144">Evaluit." Sic fatus erat. Tum pauca modeste</l>
                <l xml:id="d008l145" n="145">Massinissa refert: "Depressor magne tuarum</l>
                <l xml:id="d008l146" n="146">Atque alienarum mirator maxime rerum,</l>
                <l xml:id="d008l147" n="147">Si michi das fandi veniam, stat dicere contra.</l>
                <l xml:id="d008l148" n="148">Noscendi studio fame si credis avite,</l>
                <l xml:id="d008l149" n="149">Magnus Alexander, nullis non victor in oris,</l>
                <l xml:id="d008l150" n="150">Orbe peragrato tandem pervenit ad ortus,</l>
                <l xml:id="d008l151" n="151">Fortunamque simul clausit cum tempore vite;</l>
                <l xml:id="d008l152" n="152">Hanibal et spatio brevior victusque cruente</l>
                <l xml:id="d008l153" n="153">Est hodie. Ille Asiam tentataque cunta subegit,</l>
                <l xml:id="d008l154" n="154">Innumeros domuit populos urbesque ducesque</l>
                <l xml:id="d008l155" n="155">+ "Et lupus immensum qui tuto irrupit ovile,</l>
                <l xml:id="d008l156" n="156">Is timet adversum longe spectasse leonem.</l>
                <l xml:id="d008l157" n="157">Vicit Alexander populos, rex optime, nosti,</l>
                <l xml:id="d008l158" n="158">Quos adiit: Graios titulis haud ille paternis</l>
                <l xml:id="d008l159" n="159">Subtrahat. Ast Asiam quo vicerit inde paratu</l>
                <l xml:id="d008l160" n="160">Scimus et imbelles Arabes et inertia Bacthra.</l>
                <l xml:id="d008l161" n="161">At non Arthoas gentes, qua vergere primum</l>
                <l xml:id="d008l162" n="162">Commoditate loci poterat, non Punica regna,</l>
                <l xml:id="d008l163" n="163">Non Italos mundique caput, Gallosque et Hiberos</l>
                <l xml:id="d008l164" n="164">Attigit; hos extra, quid dignum laude videtis</l>
                <l xml:id="d008l165" n="165">Egregia et tantis titulis tantoque boatu?</l>
                <l xml:id="d008l166" n="166">Vicisse hunc omnes liceat, fudisse quod usquam est:</l>
                <l xml:id="d008l167" n="167">Regibus Eois domitis Indoque cruori</l>
                <l xml:id="d008l168" n="168">Quatuor obiciam Latio confecta potenti</l>
                <l xml:id="d008l169" n="169">Prelia. Visne gravem et memorandum in secula testem?</l>
                <l xml:id="d008l170" n="170">Alter Alexander rex Epirensis et huius</l>
                <l xml:id="d008l171" n="171">Non minor ipse animis et avunculus, Orbe viritim</l>
                <l xml:id="d008l172" n="172">Diviso, Italiam venit belloque subactus,</l>
                <l xml:id="d008l173" n="173">Dum latus Ausonia transfixum cerneret hasta,</l>
                <l xml:id="d008l174" n="174">Hec ait expirans: 'Heu quam diversa nepoti</l>
                <l xml:id="d008l175" n="175">Et michi bellorum cecidit sors! Ille iocose</l>
                <l xml:id="d008l176" n="176">Femineum subigit nullo certamine vulgus;</l>
                <l xml:id="d008l177" n="177">Durior armatis mea me discrimine tanto</l>
                <l xml:id="d008l178" n="178">Obiecit Fortuna viris'. Cum talibus ergo</l>
                <l xml:id="d008l179" n="179">Hanibal iste viris tot iam fera bella per annos</l>
                <l xml:id="d008l180" n="180">Qua virtute gerat nostis; namque illa perennis</l>
                <l xml:id="d008l181" n="181">Gloria magnifici regis fortunaque semper</l>
                <l xml:id="d008l182" n="182">Prospera et in finem simili comitata favore</l>
                <l xml:id="d008l183" n="183">Non nichil externis sicut splendoribus addit,</l>
                <l xml:id="d008l184" n="184">Omnia sic studio vigili meditantibus aufert</l>
                <l xml:id="d008l185" n="185">Indicium verique viam: pars altera namque</l>
                <l xml:id="d008l186" n="186">Fortune latet ambigue, nec noscere promptum est</l>
                <l xml:id="d008l187" n="187">Quantus in adversis. Brevitas quoque temporis illi</l>
                <l xml:id="d008l188" n="188">Hoc tribuit, morsque ipsa viro properata, nec ullum</l>
                <l xml:id="d008l189" n="189">Maius habet Fortuna bonum, quam leta sub uno</l>
                <l xml:id="d008l190" n="190">Et vitam clausisse die. Si tempus utrique</l>
                <l xml:id="d008l191" n="191">Indultum excutias, tute fateare necesse est</l>
                <l xml:id="d008l192" n="192">Hanibal ut plures vincendo exegerit annos,</l>
                <l xml:id="d008l193" n="193">Quam vivendo alius. Macedum quo vita tyrannum</l>
                <l xml:id="d008l194" n="194">Tempore destituit, toto quis protinus orbe</l>
                <l xml:id="d008l195" n="195">Vicerat Hanibalem? si tunc cessisset ad umbras,</l>
                <l xml:id="d008l196" n="196">Ibat honorato visurus Tartara curru,</l>
                <l xml:id="d008l197" n="197">Quesito non de Persis Arabisque triumpho.</l>
                <l xml:id="d008l198" n="198">Sin rex longeve traxisset fila senecte,</l>
                <l xml:id="d008l199" n="199">Quis fuerit certus venturo tempore vates,</l>
                <l xml:id="d008l200" n="200">Num Fortuna senem exciperet, num rara secundis</l>
                <l xml:id="d008l201" n="201">Forte Fides seros mansisset firma sub annos,</l>
                <l xml:id="d008l202" n="202">Precipue si, quod fuerat iam sepe minatus,</l>
                <l xml:id="d008l203" n="203">Italiam senior tentasset et Africa bella?</l>
                <l xml:id="d008l204" n="204">Singula versanti, quoniam nox alta soporis</l>
                <l xml:id="d008l205" n="205">Admonet, hic illo maior belloque videtur</l>
                <l xml:id="d008l206" n="206">Clarior, atque hodie plus vere laudis adeptus,</l>
                <l xml:id="d008l207" n="207">Si famam egregiam non dat Fortuna nec aufert,</l>
                <l xml:id="d008l208" n="208">Quam vincendo alius; licet omnis Grecula circum</l>
                <l xml:id="d008l209" n="209">Obstrepat et testes inculcet turba libellos."</l>
                <l xml:id="d008l210" n="210">Dixerat; astabant intentis auribus omnes.</l>
                <l xml:id="d008l211" n="211">Miles in his gravior paulumque annosior unus</l>
                <l xml:id="d008l212" n="212">Incipit: "Haud dubie quem magnum dixeris, ille</l>
                <l xml:id="d008l213" n="213">Maximus est, nec parva tibi miranda videntur,</l>
                <l xml:id="d008l214" n="214">Nec vulgare aliquid solitum laudare tenemus.</l>
                <l xml:id="d008l215" n="215">Hoc unum petiisse velim: si tertius ille est,</l>
                <l xml:id="d008l216" n="216">Quem tandem claro tanta virtute relictum</l>
                <l xml:id="d008l217" n="217">Scipiade putat esse locum, quove ordine sese</l>
                <l xml:id="d008l218" n="218">Insereret, si forte acie victricia signa,</l>
                <l xml:id="d008l219" n="219">Quod procul avertant superi, tenuisset ab ista."</l>
                <l xml:id="d008l220" n="220">Doctus ad hec Lelius: "Tu, si quis sidera celi</l>
                <l xml:id="d008l221" n="221">Dinumerare volens hoc digerat ordine, primum</l>
                <l xml:id="d008l222" n="222">Luciferum, post Arthurum gelidumque Boetem,</l>
                <l xml:id="d008l223" n="223">Hinc alios ignes, Solem fortasse putabis</l>
                <l xml:id="d008l224" n="224">Preteriisse? imo stat per se solus, et inde</l>
                <l xml:id="d008l225" n="225">Nomen habet. Nec sum ignarus quid callidus ille</l>
                <l xml:id="d008l226" n="226">Responderet ad hec, acie si victor abisset</l>
                <l xml:id="d008l227" n="227">Hesterna: Macedum regem Pirrumque secundos</l>
                <l xml:id="d008l228" n="228">Esse sibi, cuntosque alios quos clara per orbem</l>
                <l xml:id="d008l229" n="229">Fama duces loquitur. Sed enim se dicere quartum</l>
                <l xml:id="d008l230" n="230">Noluit erubuitque altis miscere supremum</l>
                <l xml:id="d008l231" n="231">Sideribusque diem." Sic ille effatus et omnes</l>
                <l xml:id="d008l232" n="232">Assensere animis nutuque et murmure leto.</l>
                <l xml:id="d008l233" n="233">Talibus atque aliis noctem sermonibus illam</l>
                <l xml:id="d008l234" n="234">Insomnem traxere diu. Iamque Hesperus alto</l>
                <l xml:id="d008l235" n="235">Mersus erat pelago, mediumque rotunda loquendo</l>
                <l xml:id="d008l236" n="236">Transierat iam luna polum. Tunc undique passim</l>
                <l xml:id="d008l237" n="237">Defessi in viridi deponunt aggere membra.</l>
                <l xml:id="d008l238" n="238">Sic ubi tristis apes celo commisit aperto</l>
                <l xml:id="d008l239" n="239">Impetus, et magne cedis pluit ether acervos,</l>
                <l xml:id="d008l240" n="240">Pars victrix repetit sedes procul hoste remoto</l>
                <l xml:id="d008l241" n="241">Et circa regem coeunt ac murmure plaudunt,</l>
                <l xml:id="d008l242" n="242">Postremum irriguo dant corpora lassa sopori</l>
                <l xml:id="d008l243" n="243">Atque omnes pariterque silent pariterque quiescunt.</l>
                <l xml:id="d008l244" n="244">Vixdum exorta dies iterumque ascendere classem</l>
                <l xml:id="d008l245" n="245">Lelius et Romam leto rumore iubetur</l>
                <l xml:id="d008l246" n="246">Solicitosque implere Patres. Iamque equora felix</l>
                <l xml:id="d008l247" n="247">Nuntius ingrediens Austro dat vela ferenti.</l>
                <l xml:id="d008l248" n="248">Hic status in castris; at quis Carthagine terror,</l>
                <l xml:id="d008l249" n="249">Qui dolor aut quenam trepidi nova cura senatus!</l>
                <l xml:id="d008l250" n="250">Plebs subitis percussa malis pretoria circum</l>
                <l xml:id="d008l251" n="251">It Patrum afflictisque iubet succurrere fatis</l>
                <l xml:id="d008l252" n="252">Penorum, et patrie miseram prohibere ruinam.</l>
                <l xml:id="d008l253" n="253">Illi autem dubii consultant, qualiter olim,</l>
                <l xml:id="d008l254" n="254">Dum scopulo collisa ratis gemit atque supremum</l>
                <l xml:id="d008l255" n="255">Naufragium impendet, coeunt atque ultima tandem</l>
                <l xml:id="d008l256" n="256">Consilia expediunt trepidi sub nocte magistri.</l>
                <l xml:id="d008l257" n="257">Omnibus una salus visa est exquirere quenam</l>
                <l xml:id="d008l258" n="258">Mens foret Hanibali, ducis an spectata probati</l>
                <l xml:id="d008l259" n="259">Virtus sub tanto cecidisset victa periclo,</l>
                <l xml:id="d008l260" n="260">Staret an adversis animus spesque ulla sub alto</l>
                <l xml:id="d008l261" n="261">Pectore, et ambigui que sit sententia belli.</l>
                <l xml:id="d008l262" n="262">Ille diu renuens tandem populique Patrumque</l>
                <l xml:id="d008l263" n="263">Imperiis obstare nequit. Mestissimus ergo,</l>
                <l xml:id="d008l264" n="264">Confususque pudore gravi ac merore, latebris</l>
                <l xml:id="d008l265" n="265">Egreditur, qualis rapto matrona decore,</l>
                <l xml:id="d008l266" n="266">Que quamvis culpa careat, sibi conscia tanti</l>
                <l xml:id="d008l267" n="267">Dedecoris, silet ipsa tamen refugitque videri</l>
                <l xml:id="d008l268" n="268">Exhorretque viri aspectum faciemque suorum.</l>
                <l xml:id="d008l269" n="269">Ut trepido stetit ille foro, confusa repente</l>
                <l xml:id="d008l270" n="270">Turba ducem visura suum, quem tempore tanto</l>
                <l xml:id="d008l271" n="271">Tam procul a patria longiquaque bella gerentem</l>
                <l xml:id="d008l272" n="272">Audierat, populusque omnis concurrit et ingens</l>
                <l xml:id="d008l273" n="273">Curia et innumero complentur compita vulgo.</l>
                <l xml:id="d008l274" n="274">Aspiciensque suos cives generosus et asper</l>
                <l xml:id="d008l275" n="275">Spiritus intumuit; tandemque silentia tristi</l>
                <l xml:id="d008l276" n="276">Fronte monens: "Uno si quidem plus viximus" inquit,</l>
                <l xml:id="d008l277" n="277">"Quam decuit placuitque die - crimenque fatebor</l>
                <l xml:id="d008l278" n="278">Ipse meum: pridem tacitus me prelia sensi</l>
                <l xml:id="d008l279" n="279">Aversis tentare deis, sed pulcra per omnes</l>
                <l xml:id="d008l280" n="280">Gloria precipitem casus fameque libido</l>
                <l xml:id="d008l281" n="281">Ceca tulit -, testes facio, quos sensimus hostes</l>
                <l xml:id="d008l282" n="282">Esse, deos: actum quicquid vel arma vel artes</l>
                <l xml:id="d008l283" n="283">Vel nostre valuere manus, nec defuit unquam</l>
                <l xml:id="d008l284" n="284">Cura operi egregio. Vicerunt numina nostros</l>
                <l xml:id="d008l285" n="285">Conatus. Cecidi totus, nec iam ulla relicta est</l>
                <l xml:id="d008l286" n="286">Spes michi: vos precibus Romanam exposcite pacem.</l>
                <l xml:id="d008l287" n="287">Consilii hec est summa mei." Sic fatus in imas</l>
                <l xml:id="d008l288" n="288">Rursus abit latebras, celumque videre recusat.</l>
                <l xml:id="d008l289" n="289">Inde pudor mixtusque dolor, simul ira pavorque</l>
                <l xml:id="d008l290" n="290">Cum quaterent animum assidue, tutasque negaret</l>
                <l xml:id="d008l291" n="291">Fama moras hostisque odium, secreta paravit</l>
                <l xml:id="d008l292" n="292">Effugia occultosque abitus; lucemque per omnem</l>
                <l xml:id="d008l293" n="293">Multus adesse foro, populo se inferre frequenti;</l>
                <l xml:id="d008l294" n="294">Vespere thesauros ad proxima littora mittit</l>
                <l xml:id="d008l295" n="295">Ingentes, seque ipse, vagus ceu, menibus effert;</l>
                <l xml:id="d008l296" n="296">Dumque poli medium nox intempesta rotaret,</l>
                <l xml:id="d008l297" n="297">Conscendit puppim tacitus, tum carbasa ventis</l>
                <l xml:id="d008l298" n="298">Pandit et infauste condemnat litus arene.</l>
                <l xml:id="d008l299" n="299">Iam procul Italiam pelago spectabat ab alto</l>
                <l xml:id="d008l300" n="300">Suspirans repetensque sui primordia fati.</l>
                <l xml:id="d008l301" n="301">Stat regum tentare fidem ferrique quod usquam est,</l>
                <l xml:id="d008l302" n="302">Et bellum renovare ferum, mundumque procellis</l>
                <l xml:id="d008l303" n="303">Exagitare aliis. Iam pridem magnus in armis</l>
                <l xml:id="d008l304" n="304">Rex erat Anthiocus: Sirie iam tractus et omnes</l>
                <l xml:id="d008l305" n="305">Hellespontiaci fervebant litoris urbes,</l>
                <l xml:id="d008l306" n="306">Iamque Ephesum belli sedem rex ipse tenebat,</l>
                <l xml:id="d008l307" n="307">Equore iam classis campisque equitatus apertis;</l>
                <l xml:id="d008l308" n="308">Dux deerat ceptis. Huc recto tramite proram</l>
                <l xml:id="d008l309" n="309">Hanibal, huc clavum iubet, huc et carbasa flecti.</l>
                <l xml:id="d008l310" n="310">Iam Drepanum propere, iam litora nota Panormi</l>
                <l xml:id="d008l311" n="311">Pretereunt curvosque sinus Zephiroque favente</l>
                <l xml:id="d008l312" n="312">Vulcanum Liparimque secant, fumumque favillis</l>
                <l xml:id="d008l313" n="313">Nigrantem horrificis geminumque ardere cacumen</l>
                <l xml:id="d008l314" n="314">Suspiciunt pavidi, fugiuntque iuvantibus undis.</l>
                <l xml:id="d008l315" n="315">Stat sinus, Italicum latus inter et arva propinque</l>
                <l xml:id="d008l316" n="316">Trinacrie, solitus spectantes fallere nautas</l>
                <l xml:id="d008l317" n="317">Eminus, unius ac faciem protendere terre,</l>
                <l xml:id="d008l318" n="318">Abstulit id dubium donec longevior usus</l>
                <l xml:id="d008l319" n="319">Paulatim, nam continuo duo litora tractu</l>
                <l xml:id="d008l320" n="320">Dixeris herere et geminos se tangere montes,</l>
                <l xml:id="d008l321" n="321">Quod quondam fecisse ferunt. Huc vela Pelorus</l>
                <l xml:id="d008l322" n="322">Seu casu seu sponte dabat, namque ille, magister</l>
                <l xml:id="d008l323" n="323">Puppis erat. Timuit fraudem dux callidus et se</l>
                <l xml:id="d008l324" n="324">Obiectum ratus insidiis, nil tale merentem</l>
                <l xml:id="d008l325" n="325">Obtruncat: subitoque errorem agnovit et acris</l>
                <l xml:id="d008l326" n="326">Penituit facti. Siculo tum monte cadaver</l>
                <l xml:id="d008l327" n="327">Deposuit bustumque super construxit et aram</l>
                <l xml:id="d008l328" n="328">Addidit ac statuam memorem; nomenque sepulti</l>
                <l xml:id="d008l329" n="329">Nunc etiam mons ipse tenet semperque tenebit.</l>
                <l xml:id="d008l330" n="330">Faucibus emergens dubiis ratis impia vasto</l>
                <l xml:id="d008l331" n="331">Sulcat iter pelago: Cephalon prior obvia surgit</l>
                <l xml:id="d008l332" n="332">Ac vicina pari spatio contenta Iacintus.</l>
                <l xml:id="d008l333" n="333">Leva brevem dabat inde viam, si fluctibus Isthmos</l>
                <l xml:id="d008l334" n="334">Cederet ac gemini limes maris alta Chorintus.</l>
                <l xml:id="d008l335" n="335">Iustius exemplo novus hic fortasse recenti</l>
                <l xml:id="d008l336" n="336">Supplicium erroris potuit timuisse magister;</l>
                <l xml:id="d008l337" n="337">Ergo gubernaclum flectit. Iamque equore ab alto</l>
                <l xml:id="d008l338" n="338">Litoream Mathona vident, ubi forte Philippus</l>
                <l xml:id="d008l339" n="339">Rex Macedum fuerat, iam lumine captus eodem.</l>
                <l xml:id="d008l340" n="340">Contigit hinc animum vidueque iniuria frontis</l>
                <l xml:id="d008l341" n="341">Et dolor atque Itale admonuit locus ille paludis.</l>
                <l xml:id="d008l342" n="342">Inde maris late scopulos emensus Achei</l>
                <l xml:id="d008l343" n="343">Volvitur, eximio qua palmite fertilis extat</l>
                <l xml:id="d008l344" n="344">Angulus atque Euros seu Gnosia prospicit arva</l>
                <l xml:id="d008l345" n="345">Innumerasque sacro sparsas legit equore terras.</l>
                <l xml:id="d008l346" n="346">Hinc Ephesum festinus adit regisque furentis</l>
                <l xml:id="d008l347" n="347">Excitat admotis ardentia pectora flammis.</l>
                <l xml:id="d008l348" n="348">Utque alias celi ventis urgentibus oras</l>
                <l xml:id="d008l349" n="349">Occupat interdum nimbus, qui grandine postquam</l>
                <l xml:id="d008l350" n="350">Hos vastavit agros, illo ciet orbe procellas</l>
                <l xml:id="d008l351" n="351">Ingeminans longeque tonans, sic pulsus ad ortus</l>
                <l xml:id="d008l352" n="352">Italie vastator erat. Quos ille tumultus</l>
                <l xml:id="d008l353" n="353">Excivit, quantas strages ferus ense parabat,</l>
                <l xml:id="d008l354" n="354">Si Fortuna foret, metuens id scilicet unum,</l>
                <l xml:id="d008l355" n="355">Dis falsum iurasse suis, nempe omnia fando</l>
                <l xml:id="d008l356" n="356">Si sequar, excutiar cepto. Labor iste sequentum</l>
                <l xml:id="d008l357" n="357">Et decus ingeniis: fatis occurrere Eois</l>
                <l xml:id="d008l358" n="358">Atque Asiam Libie fratremque adiungere fratri.</l>
                <l xml:id="d008l359" n="359">Scipio muneribus divum tantoque favore</l>
                <l xml:id="d008l360" n="360">Fretus, ad extremum invise Carthaginis ardens</l>
                <l xml:id="d008l361" n="361">Excidium intendit; stat enim quocumque vocantem</l>
                <l xml:id="d008l362" n="362">Fortunam mens certa sequi, nec mittere tempus</l>
                <l xml:id="d008l363" n="363">Incassum quod Fata dabant. Victricia signa</l>
                <l xml:id="d008l364" n="364">Octavio commissa duci totasque phalanges</l>
                <l xml:id="d008l365" n="365">Terrestri iubet ire via et sub menia seve</l>
                <l xml:id="d008l366" n="366">Urbis agi; petit ipse Uticam, quo Lentulus illis</l>
                <l xml:id="d008l367" n="367">Missus ab Italia magna eum classe diebus</l>
                <l xml:id="d008l368" n="368">Appulerat. Veteresque novis ubi miscuit alnos,</l>
                <l xml:id="d008l369" n="369">Iam petit equoreo Penorum tramite portum,</l>
                <l xml:id="d008l370" n="370">Scilicet ausuros pelago ratus ultima victos,</l>
                <l xml:id="d008l371" n="371">Si quid adhuc reliqui faceret Fortuna retusis</l>
                <l xml:id="d008l372" n="372">Viribus aut animis, si spes foret ulla sub armis.</l>
                <l xml:id="d008l373" n="373">Litoribus cuntis iam formidata subibat</l>
                <l xml:id="d008l374" n="374">Ostia; iam lituis stridentibus equora circum</l>
                <l xml:id="d008l375" n="375">Omnia, iam scopuli, iam concava saxa fremebant;</l>
                <l xml:id="d008l376" n="376">Ipse repercussus confusis vocibus ether</l>
                <l xml:id="d008l377" n="377">Horrisonum late terrorem in menia iactat.</l>
                <l xml:id="d008l378" n="378">Frondibus ecce olee circum redimita virentis</l>
                <l xml:id="d008l379" n="379">Supplicibusque onerata viris venit obvia puppis</l>
                <l xml:id="d008l380" n="380">Ac pacem veniamque petens. Nil vocibus illis</l>
                <l xml:id="d008l381" n="381">Responsum est aliud: firmo sunt litore iussi</l>
                <l xml:id="d008l382" n="382">Adventum expectare ducis Romanaque castra.</l>
                <l xml:id="d008l383" n="383">Ipse sub invise classem tamen admovet urbis</l>
                <l xml:id="d008l384" n="384">Menia et aerias speculatur cominus arces.</l>
                <l xml:id="d008l385" n="385">Conspicit excelsas solido de marmore turres</l>
                <l xml:id="d008l386" n="386">Liminibus super astantes ac ferrea claustra</l>
                <l xml:id="d008l387" n="387">Portarum totis et propugnacula muris,</l>
                <l xml:id="d008l388" n="388">Admirans Romamque putans vidisse secundam.</l>
                <l xml:id="d008l389" n="389">Urbs circumfuso vallatur maxima ponto,</l>
                <l xml:id="d008l390" n="390">Et muris et tuta situ. Nisi salsa parumper</l>
                <l xml:id="d008l391" n="391">Angusti a tergo pepulissent litora campi,</l>
                <l xml:id="d008l392" n="392">Insula tota foret. Subter latissima portus</l>
                <l xml:id="d008l393" n="393">Planities immota iacet faucesque cathenis</l>
                <l xml:id="d008l394" n="394">Nectuntur validis, crebre stant litore turres.</l>
                <l xml:id="d008l395" n="395">Ipse oculis metitur opus libratque periclum</l>
                <l xml:id="d008l396" n="396">Exploratque aditus, ubi pronum prendere terram,</l>
                <l xml:id="d008l397" n="397">Qua penetret portum, que sit via tuta sub arcem</l>
                <l xml:id="d008l398" n="398">Invisam; veluti cupiens prosternere rupem</l>
                <l xml:id="d008l399" n="399">Cultor agri, aut segeti damnosam avellere quercum,</l>
                <l xml:id="d008l400" n="400">It circum tentatque modos, facilemque ruinam</l>
                <l xml:id="d008l401" n="401">Cogitat innocuamque aliis campoque sibique.</l>
                <l xml:id="d008l402" n="402">Iam satis immensam terrore impleverat urbem;</l>
                <l xml:id="d008l403" n="403">Inde fretum remis, celum clangore tubarum</l>
                <l xml:id="d008l404" n="404">Intonat et signis resonant crepitantibus aure.</l>
                <l xml:id="d008l405" n="405">Digrediturque minax. Illum stupefactus euntem</l>
                <l xml:id="d008l406" n="406">Mercurii collis montique inscriptus Apollo</l>
                <l xml:id="d008l407" n="407">Prospiciunt plebsque ipsa tuens horrescit ab alto,</l>
                <l xml:id="d008l408" n="408">Attoniteque gemunt matres ac multa precantur;</l>
                <l xml:id="d008l409" n="409">Anxia sic volucris tentantem prendere nidos</l>
                <l xml:id="d008l410" n="410">Pastorem aspiciens, trepidis se verberat alis</l>
                <l xml:id="d008l411" n="411">Multa querens truncoque pavens suspenditur alto.</l>
                <l xml:id="d008l412" n="412">Iamque Uticam appulerat, iunctisque in litore tandem</l>
                <l xml:id="d008l413" n="413">Agminibus sociis, uno que tempore circum</l>
                <l xml:id="d008l414" n="414">Duxerat Octavius, Tunetis menia versus</l>
                <l xml:id="d008l415" n="415">Carpit iter, classemque cavo sub monte recondit.</l>
                <l xml:id="d008l416" n="416">Non procul inde aberant, subitus cum nuntius hostem</l>
                <l xml:id="d008l417" n="417">Adventare refert. Siphacis filius ultro,</l>
                <l xml:id="d008l418" n="418">Nomine Vermina, sortis casusque paterni</l>
                <l xml:id="d008l419" n="419">Intempestivus vindex serumque coactis</l>
                <l xml:id="d008l420" n="420">Auxiliis, aderat, minime spernendus in illo</l>
                <l xml:id="d008l421" n="421">Venisset si forte die; magnasque trahebat</l>
                <l xml:id="d008l422" n="422">Nunc equitum peditumque ferox in bella catervas</l>
                <l xml:id="d008l423" n="423">Nescius Hanibalis victi. Neve arma capessant</l>
                <l xml:id="d008l424" n="424">Scipio militibus, vallum ne aut castra revellant</l>
                <l xml:id="d008l425" n="425">Imperat, aut acies moveant aut signa sequantur.</l>
                <l xml:id="d008l426" n="426">Recta acie stabant armisque animisque parati</l>
                <l xml:id="d008l427" n="427">Flectere lora manu, prevertere gressibus hostem;</l>
                <l xml:id="d008l428" n="428">At celare iubet. Parent, et valle latenti</l>
                <l xml:id="d008l429" n="429">Improvisa acies Vermine occurrit. At ille</l>
                <l xml:id="d008l430" n="430">Angustis deprensa locis parat arma suosque</l>
                <l xml:id="d008l431" n="431">Explicat ut licitum est. Concurritur atque cruentum</l>
                <l xml:id="d008l432" n="432">Bellum oritur cedesque recens gemitusque dolorque;</l>
                <l xml:id="d008l433" n="433">Atque loco claudente fugam, truncatur ad unum</l>
                <l xml:id="d008l434" n="434">Tota fere iuvenis acies. Ast ipse fugaci</l>
                <l xml:id="d008l435" n="435">Raptus equo medios inter delabitur hostes</l>
                <l xml:id="d008l436" n="436">Solus et adversi petit avia confraga montis.</l>
                <l xml:id="d008l437" n="437">Infelix! quanto melius sub strage virorum</l>
                <l xml:id="d008l438" n="438">Casurus miseroque patri, si fata tulissent,</l>
                <l xml:id="d008l439" n="439">Carcere in Albano comes et Tiburte sepulcro!</l>
                <l xml:id="d008l440" n="440">Scipio victrices acies predamque trahentes</l>
                <l xml:id="d008l441" n="441">Innumeram, arma et equos, vestes currusque iugales</l>
                <l xml:id="d008l442" n="442">Intextasque auro tunicas cristasque micantes,</l>
                <l xml:id="d008l443" n="443">Ad ceptum conducit iter; velut obice parvo</l>
                <l xml:id="d008l444" n="444">Egreditur paulum ripas, mox omnia victor</l>
                <l xml:id="d008l445" n="445">Obvia prosternit furibundo vertice torrens,</l>
                <l xml:id="d008l446" n="446">Indignansque moras primo se dirigit alveo.</l>
                <l xml:id="d008l447" n="447">At postquam passim tota Carthagine victus</l>
                <l xml:id="d008l448" n="448">Regulus et casus sonuit fortuna recentis,</l>
                <l xml:id="d008l449" n="449">Extemplo terrore gravi tremuere, minorque</l>
                <l xml:id="d008l450" n="450">Luctus maioris renovavit vulnera damni;</l>
                <l xml:id="d008l451" n="451">Puppe velut fracta, remo cum tristis adhesit</l>
                <l xml:id="d008l452" n="452">Navita iactaturque vadis, cui litora longe,</l>
                <l xml:id="d008l453" n="453">Spes fuste exiguo titubat, si forte malignus</l>
                <l xml:id="d008l454" n="454">Fluctus et hunc rapiat, mortem gemit atque secundum</l>
                <l xml:id="d008l455" n="455">Nanfragium: tanta ex parvis momenta supremum</l>
                <l xml:id="d008l456" n="456">Tempus habet! Pacem lectos veniamque petitum</l>
                <l xml:id="d008l457" n="457">Ter denos placet ire viros, quos vultus et etas</l>
                <l xml:id="d008l458" n="458">Et genus et virtus populo preferret in omni.</l>
                <l xml:id="d008l459" n="459">Talia per Libiam: belli sed fama peracti</l>
                <l xml:id="d008l460" n="460">Nondum Romanam serpens penetrarat ad urbem,</l>
                <l xml:id="d008l461" n="461">Solicitosque Patres, Peni quos fama rebellis</l>
                <l xml:id="d008l462" n="462">Moverat, ac plebem attonitam portenta deorum</l>
                <l xml:id="d008l463" n="463">Plurima terrebant: medio sol ethere visus</l>
                <l xml:id="d008l464" n="464">Imminui, sensimque iubar decrevit; et ingens</l>
                <l xml:id="d008l465" n="465">Contremuit tellus arbustaque multa dehiscens</l>
                <l xml:id="d008l466" n="466">Sorbuit horrificoque palam subsidit hiatu;</l>
                <l xml:id="d008l467" n="467">Tybris agens silvas riparum iura furenti</l>
                <l xml:id="d008l468" n="468">Amne supergressus magnam conterruit urbem</l>
                <l xml:id="d008l469" n="469">Diluvio insolito, subitumque horrendus in ipso</l>
                <l xml:id="d008l470" n="470">Monte Palatino descendit saxeus imber.</l>
                <l xml:id="d008l471" n="471">Ergo Sibillinis aditis responsa petentes</l>
                <l xml:id="d008l472" n="472">Sacra deis iussi peragunt, summusque sacerdos</l>
                <l xml:id="d008l473" n="473">Succintus de more Iovem superosque faventes</l>
                <l xml:id="d008l474" n="474">Iunonisque minacis opem Latoniaque astra</l>
                <l xml:id="d008l475" n="475">Invocat, et Martem pingui mollire iuvenco</l>
                <l xml:id="d008l476" n="476">Romani patrem imperii torvamque sororem</l>
                <l xml:id="d008l477" n="477">Ledeosque parat fratres Furiasque Chaosque</l>
                <l xml:id="d008l478" n="478">Telluremque deum, nisi falsa est fama, parentem</l>
                <l xml:id="d008l479" n="479">Et Nimphas matres fluviorum ac Nerea magnum</l>
                <l xml:id="d008l480" n="480">Nimpharum patrem. Sic religiosus opima</l>
                <l xml:id="d008l481" n="481">Certatim tepidis altaribus aggerat exta.</l>
                <l xml:id="d008l482" n="482">Postquam rite minas visum est placasse deorum,</l>
                <l xml:id="d008l483" n="483">Consul ab urbe novus discedens Claudius Afrum</l>
                <l xml:id="d008l484" n="484">Litus adire parat. Miserum torquebat inanis</l>
                <l xml:id="d008l485" n="485">Ambitio: laudem hac tantum reperire putabat</l>
                <l xml:id="d008l486" n="486">Posse via eternam, si permittente Senatu</l>
                <l xml:id="d008l487" n="487">Scipiade magno equatum gessisset honorem,</l>
                <l xml:id="d008l488" n="488">Inque gravi bello partes tenuisset easdem.</l>
                <l xml:id="d008l489" n="489">Is, populo prorsus licet adversante, Senatum</l>
                <l xml:id="d008l490" n="490">Flexerat assiduis precibus. Quot sepe repulsis</l>
                <l xml:id="d008l491" n="491">Ambitus efficitur, quantoque labore pudendus</l>
                <l xml:id="d008l492" n="492">Constat honos! Victor properabat plebis et equi</l>
                <l xml:id="d008l493" n="493">Participem se ferre duci. Natura profecto</l>
                <l xml:id="d008l494" n="494">Erubuit clausitque vias, elementaque pontum</l>
                <l xml:id="d008l495" n="495">Indignata gravi perturbavere tumultu.</l>
                <l xml:id="d008l496" n="496">Loretana retro linquebant litora naute</l>
                <l xml:id="d008l497" n="497">Securi ventorum et carmina nota canentes;</l>
                <l xml:id="d008l498" n="498">Applaudente freto, remis frangentibus equor</l>
                <l xml:id="d008l499" n="499">Undique respondent rostrisque secantibus unde.</l>
                <l xml:id="d008l500" n="500">Horrida tum subitis consurgunt versa procellis</l>
                <l xml:id="d008l501" n="501">Equora et Eolio prorumpunt carcere fratres</l>
                <l xml:id="d008l502" n="502">Indomiti quatiuntque polos terramque fretumque.</l>
                <l xml:id="d008l503" n="503">Inde repentinis panduntur carbasa ventis</l>
                <l xml:id="d008l504" n="504">Nequicquam: vario fervescunt cerula motu,</l>
                <l xml:id="d008l505" n="505">Huc illuc rapitur classis flatuque rotatur</l>
                <l xml:id="d008l506" n="506">Quolibet; at nulla spectant navalia proras.</l>
                <l xml:id="d008l507" n="507">Hinc Aquilo violentus agit frangitque rudentes,</l>
                <l xml:id="d008l508" n="508">Inde furens Auster perfundit lintea nimbis</l>
                <l xml:id="d008l509" n="509">Et tumidos lato deducens equore fluctus</l>
                <l xml:id="d008l510" n="510">Litus in Ausonium frangit. Fastigia mali</l>
                <l xml:id="d008l511" n="511">Subsidunt pelago. Quotiens in nubila surgit,</l>
                <l xml:id="d008l512" n="512">Et Tirrena salo spumante cacumina pulsat,</l>
                <l xml:id="d008l513" n="513">At quotiens retro furiosa relabitur unda,</l>
                <l xml:id="d008l514" n="514">Crescit in immensum Tuscum latus arvaque fundo</l>
                <l xml:id="d008l515" n="515">Sicca patent nudaque tremunt delphines harena,</l>
                <l xml:id="d008l516" n="516">Et crebris sonat in scopulis allisa carina.</l>
                <l xml:id="d008l517" n="517">Nox celum tenebrosa tegit; tum fulgura circum</l>
                <l xml:id="d008l518" n="518">Seva micant, toto descendunt fulmina celo,</l>
                <l xml:id="d008l519" n="519">Equor agit montes et torrens unda nigrescit.</l>
                <l xml:id="d008l520" n="520">Claudius ancipitis permotus ymagine fati</l>
                <l xml:id="d008l521" n="521">Diriguit tremuitque metu. Nunc improba damnat</l>
                <l xml:id="d008l522" n="522">Vota sue mentis, tantosque optasse labores</l>
                <l xml:id="d008l523" n="523">Penitet: armorum mallet vitasse tumultus</l>
                <l xml:id="d008l524" n="524">Magnanimoque decus proprium titulosque decoros</l>
                <l xml:id="d008l525" n="525">Scipiade et belli famam liquisse perennem</l>
                <l xml:id="d008l526" n="526">Ac mansisse domi et patrio iacuisse sepulcro.</l>
                <l xml:id="d008l527" n="527">Talia volventem Calabris ex montibus Eurus</l>
                <l xml:id="d008l528" n="528">Horrifer impellit. Fessam Populonia classem</l>
                <l xml:id="d008l529" n="529">Prima videt, saxis post hanc spumantibus Ilva,</l>
                <l xml:id="d008l530" n="530">Corsica post scopulis minitantibus excipit, inde</l>
                <l xml:id="d008l531" n="531">Sardinie Arthoum latus attigit. Inde frementi</l>
                <l xml:id="d008l532" n="532">Infelix agitur pelago et crescente procella,</l>
                <l xml:id="d008l533" n="533">Magnaque pars classis fluctu superante fatiscens</l>
                <l xml:id="d008l534" n="534">In mediis subsedit aquis; pars cautibus atris</l>
                <l xml:id="d008l535" n="535">Dissiluit, durisque allisit frigida saxis</l>
                <l xml:id="d008l536" n="536">Corpora nautarum; pars turbine iacta retrorsum</l>
                <l xml:id="d008l537" n="537">Litus ad Etruscum rediit, solatia busti</l>
                <l xml:id="d008l538" n="538">Italica tellure petens. At Claudius amens</l>
                <l xml:id="d008l539" n="539">Et pauce morte ex media rapientibus undis</l>
                <l xml:id="d008l540" n="540">Vix Calarim tetigere rates. Hic classe novanda</l>
                <l xml:id="d008l541" n="541">Consulis intentumque animum memoremque pericli</l>
                <l xml:id="d008l542" n="542">Attonitumque invenit hiems. Non Punica vidit</l>
                <l xml:id="d008l543" n="543">Litora, non belli rumores territus ullos</l>
                <l xml:id="d008l544" n="544">Auribus excepit; lapsoque inglorius anno,</l>
                <l xml:id="d008l545" n="545">Fascibus absumptis rediit privatus in urbem,</l>
                <l xml:id="d008l546" n="546">Atque fatigata nequicquam classe virisque.</l>
                <l xml:id="d008l547" n="547">Felicis Romam interea letissima belli</l>
                <l xml:id="d008l548" n="548">Fama venit. Totam reserantur templa per urbem</l>
                <l xml:id="d008l549" n="549">Fitque deis immensus honos: solemnia cives</l>
                <l xml:id="d008l550" n="550">Quaslibet ante aras persolvunt vota frequentes:</l>
                <l xml:id="d008l551" n="551">Finibus avulsos hostes, cervicibus asprum</l>
                <l xml:id="d008l552" n="552">Excessisse iugum, cladem transisse metumque</l>
                <l xml:id="d008l553" n="553">In caput inque trucis muros Carthaginis; ipsum</l>
                <l xml:id="d008l554" n="554">Perdomitum bello fontem causamque laborum</l>
                <l xml:id="d008l555" n="555">Succubuisse ducem; nil iam superesse timendum.</l>
                <l xml:id="d008l556" n="556">Ambitus hic alter maiori auctore magisque</l>
                <l xml:id="d008l557" n="557">Exarsit Populumque omnem cuntumque Senatum</l>
                <l xml:id="d008l558" n="558">Involvit: consul siquidem Cornelius altum</l>
                <l xml:id="d008l559" n="559">Lentulus imperium Libici discrimine belli</l>
                <l xml:id="d008l560" n="560">Atque annum nomenque suum illustrare parabat;</l>
                <l xml:id="d008l561" n="561">Scilicet hoc meditans, seu pax instaret, haberi</l>
                <l xml:id="d008l562" n="562">Pacis honorate princeps; seu bella manerent,</l>
                <l xml:id="d008l563" n="563">Perfacilem exhausti fore iam certaminis omnem</l>
                <l xml:id="d008l564" n="564">Eventum et pregrande decus. Sic ille labori</l>
                <l xml:id="d008l565" n="565">Incumbens alieno, indignum ardebat honorem,</l>
                <l xml:id="d008l566" n="566">Semine non proprio messem rapturus opimam.</l>
                <l xml:id="d008l567" n="567">Heu pestis damnosa homini et funesta libido</l>
                <l xml:id="d008l568" n="568">Nominis, imperio nocuisti sepe Latino!</l>
                <l xml:id="d008l569" n="569">Hic ego (nam calamum fert impetus atque parumper</l>
                <l xml:id="d008l570" n="570">Abstrahor incepto) vos, quos Romana loquendo</l>
                <l xml:id="d008l571" n="571">Externis equare iuvat, percuntor: ubi unquam</l>
                <l xml:id="d008l572" n="572">Gente pares animi totque adversantibus ulla?</l>
                <l xml:id="d008l573" n="573">Vos michi nunc populos regesque ducesque potentes</l>
                <l xml:id="d008l574" n="574">Obicitis; sed cesset amor livorque malignus,</l>
                <l xml:id="d008l575" n="575">Quis gessit tam magna ducum regumve? nec illis</l>
                <l xml:id="d008l576" n="576">Emulus obstrepuit, mediosque irrupit in actus</l>
                <l xml:id="d008l577" n="577">Invidie conflata lues; non annus agentes</l>
                <l xml:id="d008l578" n="578">Fortia destituit, vetuitque domesticus hostis</l>
                <l xml:id="d008l579" n="579">Imperium extendi; non illos castra moventes</l>
                <l xml:id="d008l580" n="580">Detinuit populus; non sero in bella profecti</l>
                <l xml:id="d008l581" n="581">Ante diem rediere domum revocante Senatu</l>
                <l xml:id="d008l582" n="582">Aut equitum prohibente aciem peditumque novari</l>
                <l xml:id="d008l583" n="583">Aut classem et merito stipendia digna labori.</l>
                <l xml:id="d008l584" n="584">Consiliis reges moderantur regna trahuntque,</l>
                <l xml:id="d008l585" n="585">Non ipsi ex aliis pendent aliisve trahuntur</l>
                <l xml:id="d008l586" n="586">Arbitriis: finem belli et primordia norunt;</l>
                <l xml:id="d008l587" n="587">Dum libet accipiunt et dum libet arma reponunt,</l>
                <l xml:id="d008l588" n="588">Liberiore via seque et sua signa ferentes.</l>
                <l xml:id="d008l589" n="589">Non illos precessor iners reparandaque ferro</l>
                <l xml:id="d008l590" n="590">Segnities fessos in finem pertulit anni;</l>
                <l xml:id="d008l591" n="591">Non collega fuit cladis temerarius auctor</l>
                <l xml:id="d008l592" n="592">Invitas rapiens in aperta pericula turmas;</l>
                <l xml:id="d008l593" n="593">Non successoris nocuit metus alta moventi,</l>
                <l xml:id="d008l594" n="594">Gloriaque in preceps tulit et celerare coegit.</l>
                <l xml:id="d008l595" n="595">Nec michi nunc quisquam referat de nomine litem</l>
                <l xml:id="d008l596" n="596">Virtutis, vanisque illam seiungat ab umbris,</l>
                <l xml:id="d008l597" n="597">Aut externa sibi ceu non sua premia tollat.</l>
                <l xml:id="d008l598" n="598">Credite, cuntarum longe blandissima rerum est</l>
                <l xml:id="d008l599" n="599">Gloria, nec levibus stimulis agit insita fortes</l>
                <l xml:id="d008l600" n="600">Egregiosque animos generosaque pectora pulsat.</l>
                <l xml:id="d008l601" n="601">Qua cui sit dubium quin solicitudine dempta</l>
                <l xml:id="d008l602" n="602">Hoc duce Carthago fuerit sensura supremum</l>
                <l xml:id="d008l603" n="603">Excidium et meritam fato calcante ruinam?</l>
                <l xml:id="d008l604" n="604">Quod questum persepe ferunt post bella reversum</l>
                <l xml:id="d008l605" n="605">Scipiadam, in cineres casuram a culmine Birsam</l>
                <l xml:id="d008l606" n="606">Invisasque domos stirpemque genusque deosque</l>
                <l xml:id="d008l607" n="607">Penorum et nomen, ni ceca Claudius ardens</l>
                <l xml:id="d008l608" n="608">Ambitione prior, post Lentulus alta ruentis</l>
                <l xml:id="d008l609" n="609">Ambo humeris dire subiissent menia terre.</l>
                <l xml:id="d008l610" n="610">Consulto tamen has superos servasse nepoti</l>
                <l xml:id="d008l611" n="611">Reliquias famamque reor nomenque secundum.</l>
                <l xml:id="d008l612" n="612">Verum ego pervideo quo sim progressus et unde;</l>
                <l xml:id="d008l613" n="613">Nunc redeo. Postquam Tunetis victor ad arcem</l>
                <l xml:id="d008l614" n="614">Scipio pervenit, legati tramite recto</l>
                <l xml:id="d008l615" n="615">Hunc adeunt tristes genibusque trementibus una</l>
                <l xml:id="d008l616" n="616">Affusi, miseris verbis et supplice vultu</l>
                <l xml:id="d008l617" n="617">Fortunam erroresque suos rabiemque furentis</l>
                <l xml:id="d008l618" n="618">Hanibalis patrieque graves sine crimine casus</l>
                <l xml:id="d008l619" n="619">Deplorant, veniamque petunt. Precluserat aures,</l>
                <l xml:id="d008l620" n="620">Victorum temerata fides ac Punica fraudis</l>
                <l xml:id="d008l621" n="621">Exempla abrupteque recens iniuria pacis.</l>
                <l xml:id="d008l622" n="622">Res in consilium perlata est: omnibus idem</l>
                <l xml:id="d008l623" n="623">Ardor erat: ferro instandum et vindice flamma</l>
                <l xml:id="d008l624" n="624">Perfidie, ac pacis nullas admittere voces.</l>
                <l xml:id="d008l625" n="625">Cuntorum votis oberat longevus in illa</l>
                <l xml:id="d008l626" n="626">Obsidione labor perdendaque gloria tante</l>
                <l xml:id="d008l627" n="627">Summa rei, ducis adventu quem Fama canebat.</l>
                <l xml:id="d008l628" n="628">At minime ingentes animos fixumque movebant</l>
                <l xml:id="d008l629" n="629">Scipiade ingenium ventose nomina Fame.</l>
                <l xml:id="d008l630" n="630">Altius aspirans celum spectabat et astra</l>
                <l xml:id="d008l631" n="631">Virtutisque decus nudum. Tamen omnia fidi</l>
                <l xml:id="d008l632" n="632">Pectora consilii pariter permota severo</l>
                <l xml:id="d008l633" n="633">Proposito flexere ducem, lacrimisque petitam</l>
                <l xml:id="d008l634" n="634">Uberibus tandem placuit permittere pacem</l>
                <l xml:id="d008l635" n="635">Et bellum finire ferum. Sic villicus olim</l>
                <l xml:id="d008l636" n="636">Nocturnos metuens fures, legit arbore poma</l>
                <l xml:id="d008l637" n="637">Immatura astu; sic pastor pendula ramis</l>
                <l xml:id="d008l638" n="638">Hospitia et nidos spoliat pullosque reportat</l>
                <l xml:id="d008l639" n="639">Implumes properans serpentum avertere pestem.</l>
                <l xml:id="d008l640" n="640">Postera lux iterum legatos multa precantes</l>
                <l xml:id="d008l641" n="641">Retulit. Hos Scipio dictis compellat amaris:</l>
                <l xml:id="d008l642" n="642">"Impia gens, credes tandem tot cladibus ullum</l>
                <l xml:id="d008l643" n="643">Esse deum celo, qui nostros vindicet actus,</l>
                <l xml:id="d008l644" n="644">Cui scelus omne odio, cui sint mortalia cure?</l>
                <l xml:id="d008l645" n="645">Effera gens, infensa bonis, mitescere sero</l>
                <l xml:id="d008l646" n="646">Incipe, docta malis, rabiemque aliquando nocendi</l>
                <l xml:id="d008l647" n="647">Exue. Semper erit tibi summa et sola voluptas</l>
                <l xml:id="d008l648" n="648">Fallere, nec fraudis studium, gens perfida, linques?</l>
                <l xml:id="d008l649" n="649">Nos equidem, quanquam extremas merebare ruinas,</l>
                <l xml:id="d008l650" n="650">Parcimus indigne meritasque remittimus iras.</l>
                <l xml:id="d008l651" n="651">Hactenus ut steteras, stabis nec strata videbis</l>
                <l xml:id="d008l652" n="652">Menia, nec victor quicquam de finibus aufert.</l>
                <l xml:id="d008l653" n="653">Libertas meritis servilia cunta manebit.</l>
                <l xml:id="d008l654" n="654">Hanibalem causam belli fontemque furorum</l>
                <l xml:id="d008l655" n="655">Poscimus: utilius vobis vestreque quieti</l>
                <l xml:id="d008l656" n="656">Quam nobis, illum abicitis, quo sospite pacem</l>
                <l xml:id="d008l657" n="657">Nec sperare licet; bellorum semina pectus</l>
                <l xml:id="d008l658" n="658">Illud habet, tanto que vobis sanguine constant.</l>
                <l xml:id="d008l659" n="659">Hoc Italas strages, hoc ipso ulciscere mortes,</l>
                <l xml:id="d008l660" n="660">Gens afflicta, tuas, mundumque deosque per illum</l>
                <l xml:id="d008l661" n="661">Elusos totiens; geminis hoc insuper uno</l>
                <l xml:id="d008l662" n="662">Urbibus eternum populisque auferte pavorem.</l>
                <l xml:id="d008l663" n="663">Nullus ad hec Libicis elephas mitescat in oris,</l>
                <l xml:id="d008l664" n="664">Aptum animal bellis, et quos domuistis ad unum</l>
                <l xml:id="d008l665" n="665">Tradite. Quin etiam violatis pacis in umbra</l>
                <l xml:id="d008l666" n="666">Legatis illata palam convicia dignus</l>
                <l xml:id="d008l667" n="667">Penset honos. Capte redeant hoc litore naves.</l>
                <l xml:id="d008l668" n="668">Cetera convenient facile, et sub legibus isdem</l>
                <l xml:id="d008l669" n="669">Quas olim edixi, cum me sub nomine pacis</l>
                <l xml:id="d008l670" n="670">Ludere venistis; nec nos fortuna levabit</l>
                <l xml:id="d008l671" n="671">Blanda, nec asperior franget vos. Ista referte</l>
                <l xml:id="d008l672" n="672">Patribus ac populo; et si semper fallere dulce est,</l>
                <l xml:id="d008l673" n="673">Fortunam tentate iterum." Sic ille paventes</l>
                <l xml:id="d008l674" n="674">Affatus. .........</l>
                <l xml:id="d008l675" n="675">Urbe miser trepida populo variante tumultus</l>
                <l xml:id="d008l676" n="676">Exoritur, discorsque diu sententia. Tandem</l>
                <l xml:id="d008l677" n="677">Omnia suscipiunt tristes: sic Fata iubebant</l>
                <l xml:id="d008l678" n="678">Ultima; condensis volucris ceu vepribus herens</l>
                <l xml:id="d008l679" n="679">Accipitrem super astantem videt anxia, nec se</l>
                <l xml:id="d008l680" n="680">Ausa movere loco, patitur laqueumque manumque</l>
                <l xml:id="d008l681" n="681">Aucupis: impendens tanti est differre periclum.</l>
                <l xml:id="d008l682" n="682">Altera Romuleam legatio tendit ad urbem</l>
                <l xml:id="d008l683" n="683">Penorum; princeps noti cognominis Hedus</l>
                <l xml:id="d008l684" n="684">Hasdrubal infestusque armis et pacis amator,</l>
                <l xml:id="d008l685" n="685">Vir vita senioque gravis facieque verendus</l>
                <l xml:id="d008l686" n="686">Annosa, Hanibalis multum fautoribus impar.</l>
                <l xml:id="d008l687" n="687">Tres secum comites Itali venere secuti</l>
                <l xml:id="d008l688" n="688">Romani ducis imperium. Sed Lentulus, eger</l>
                <l xml:id="d008l689" n="689">Ambitione sua, legatos arcuit urbe;</l>
                <l xml:id="d008l690" n="690">Nam belli cupidus consul fugiebat honestum</l>
                <l xml:id="d008l691" n="691">Pacis iter; donec victo molimine tandem</l>
                <l xml:id="d008l692" n="692">Ede sacra Bellona Patres hostesque recepit.</l>
                <l xml:id="d008l693" n="693">Postquam legati pleno introiere Senatu</l>
                <l xml:id="d008l694" n="694">Longevi multa cum maiestate silentes,</l>
                <l xml:id="d008l695" n="695">Canitiesque graves vultus et colla reflexis</l>
                <l xml:id="d008l696" n="696">Crinibus exornans miro squalore refulsit,</l>
                <l xml:id="d008l697" n="697">Cuntorum movere animos. Nunc pacis amicos</l>
                <l xml:id="d008l698" n="698">Venisse affirmant animisque et vocibus illam</l>
                <l xml:id="d008l699" n="699">Orantes; nunc vera peti. Tunc Hasdrubal Hedus</l>
                <l xml:id="d008l700" n="700">Incipit: "Erratis veniam si numina nunquam</l>
                <l xml:id="d008l701" n="701">Exorata negant, spes me tenet optima, Patres</l>
                <l xml:id="d008l702" n="702">Conscripti, superis quos Fama potentibus equat,</l>
                <l xml:id="d008l703" n="703">Et pietate pares. Fateor, michi fessa senectus</l>
                <l xml:id="d008l704" n="704">Iam pridem attulerat longe fastidia vite,</l>
                <l xml:id="d008l705" n="705">Precipue postquam egregium nova bella petentem</l>
                <l xml:id="d008l706" n="706">Conspexi iuvenem. Timui, casusque futuros</l>
                <l xml:id="d008l707" n="707">Ante diu agnovi; lingue sed forte peperci</l>
                <l xml:id="d008l708" n="708">Aut tacui metuens. Sed enim me serior etas</l>
                <l xml:id="d008l709" n="709">Fecerat audacem. Testis michi Iupiter esto</l>
                <l xml:id="d008l710" n="710">Celicoleque alii, testis michi maxima quondam</l>
                <l xml:id="d008l711" n="711">Carthago: huc etiam solitam transcendere famam</l>
                <l xml:id="d008l712" n="712">Auguror, infestus studiis iuvenilibus atque</l>
                <l xml:id="d008l713" n="713">Consiliis quotiens fuerim quotiensque periclis</l>
                <l xml:id="d008l714" n="714">Obtulerim mortique caput. Sanctissimus Hanno</l>
                <l xml:id="d008l715" n="715">Et comes et testis superest, quem - parcet Hamilcar -</l>
                <l xml:id="d008l716" n="716">Africa terra tulit nulli ratione secundum.</l>
                <l xml:id="d008l717" n="717">Cum primum puer ille ferox Hispana gerentem</l>
                <l xml:id="d008l718" n="718">Bella patrem blandis conatus flectere verbis</l>
                <l xml:id="d008l719" n="719">Ut secum perferret eum, iuratus ad aras</l>
                <l xml:id="d008l720" n="720">Constitit, heu monstrum horrendum, nos multa vicissim</l>
                <l xml:id="d008l721" n="721">Contulimus; tunc ancipitem trepidare favillam</l>
                <l xml:id="d008l722" n="722">Cepimus: at veniam dedimus puerilibus annis.</l>
                <l xml:id="d008l723" n="723">Sed rapto genitore - utinam quem Fata tulissent</l>
                <l xml:id="d008l724" n="724">Maternum dum pondus erat funestaque mundo</l>
                <l xml:id="d008l725" n="725">Sarcina! - precepti puer hic memor ire parabat</l>
                <l xml:id="d008l726" n="726">Hesperiam iam dira tumens. Vesana favebant</l>
                <l xml:id="d008l727" n="727">Ingenia, atque animos laudabat turba paternos,</l>
                <l xml:id="d008l728" n="728">In puero vultus mirata et verba sepulti.</l>
                <l xml:id="d008l729" n="729">Obstitimus tunc ambo palam, nec profuit; ivit</l>
                <l xml:id="d008l730" n="730">Assuevitque malo imperio et feralibus armis;</l>
                <l xml:id="d008l731" n="731">Et magnam tenui flammam accendente favilla,</l>
                <l xml:id="d008l732" n="732">Quanta per Ausonium ruerint incendia mundum</l>
                <l xml:id="d008l733" n="733">Vidistis. Nunc nos incendia nostra videmus,</l>
                <l xml:id="d008l734" n="734">Inque suas sedes tandem vaga flamma reversa est.</l>
                <l xml:id="d008l735" n="735">Vix michi danda fides fuerit, sed numina iuro</l>
                <l xml:id="d008l736" n="736">Conscia: non alio vestras me pectore clades</l>
                <l xml:id="d008l737" n="737">Ingemuisse olim, quam nostre vulnera gentis</l>
                <l xml:id="d008l738" n="738">Nunc lugeo; quoniam semper rectissimus ordo</l>
                <l xml:id="d008l739" n="739">Hic michi visus erat, seriesque immota malorum</l>
                <l xml:id="d008l740" n="740">Ex Latio in Libiam, vosque ut fera flamma relinquens</l>
                <l xml:id="d008l741" n="741">Nos peteret nostrasque domos. Ignoscite, Patres,</l>
                <l xml:id="d008l742" n="742">Funestum memorare diem, cui sanguine multo</l>
                <l xml:id="d008l743" n="743">Reddidimus modo nempe parem: quo tempore cladis</l>
                <l xml:id="d008l744" n="744">Cannensis cupidam complevit nuntius urbem,</l>
                <l xml:id="d008l745" n="745">Publica letitie duo nos spectacula soli</l>
                <l xml:id="d008l746" n="746">Voce parum fausta et mesto fedavimus ore.</l>
                <l xml:id="d008l747" n="747">Tunc quoque magnanimus que post mala sensimus, Hanno</l>
                <l xml:id="d008l748" n="748">Vaticinatus erat. Sed fata inimica trahebant</l>
                <l xml:id="d008l749" n="749">Infortunatam sub digna piacula plebem;</l>
                <l xml:id="d008l750" n="750">Iam miseras monitis Fortuna salubribus aures</l>
                <l xml:id="d008l751" n="751">Clauserat atque oculos velo fallente tegebat.</l>
                <l xml:id="d008l752" n="752">Parcite, Romani: Deus et Fortuna priores</l>
                <l xml:id="d008l753" n="753">Eripuere animos, quod vis humana nequibat.</l>
                <l xml:id="d008l754" n="754">At pudet incusare deos. Erravimus omnes</l>
                <l xml:id="d008l755" n="755">Culpaque cuntorum fuerit; sed vera fatebor,</l>
                <l xml:id="d008l756" n="756">Crimine turba caret: malesani pectoris ardor</l>
                <l xml:id="d008l757" n="757">Ac furor ille fuit dureque potentia Sortis.</l>
                <l xml:id="d008l758" n="758">Namque ego, me rigidum quanquam vocet atque severum,</l>
                <l xml:id="d008l759" n="759">Absolvo populum; paucos sed crimine vero</l>
                <l xml:id="d008l760" n="760">Condemno, paucosque dolus me iudice nectit</l>
                <l xml:id="d008l761" n="761">Grandiloquos tumidosque animis, qui gesta suorum</l>
                <l xml:id="d008l762" n="762">In populum iactare solent, statuasque ruentes</l>
                <l xml:id="d008l763" n="763">Ostentare situ, reliquorum carpere verbis</l>
                <l xml:id="d008l764" n="764">Omnia, seque duces vulgo prestare furenti.</l>
                <l xml:id="d008l765" n="765">Nec pudet adversus primordia vestra iocari,</l>
                <l xml:id="d008l766" n="766">Alpinos habuisse patres, populumque vocare</l>
                <l xml:id="d008l767" n="767">Pastorum! non improprie; nam iudice Marte</l>
                <l xml:id="d008l768" n="768">Hactenus indomitos reges et bella professos</l>
                <l xml:id="d008l769" n="769">Ut totidem tractatis oves, populique videntur</l>
                <l xml:id="d008l770" n="770">In pavidos abiisse greges. Sat cognita mundo</l>
                <l xml:id="d008l771" n="771">Sunt generis elementa novi et Mavortis origo,</l>
                <l xml:id="d008l772" n="772">Quem factis verum esse patrem et virtute probatis.</l>
                <l xml:id="d008l773" n="773">Nunc ubi turba nocens, latebris quibus abdita torpet</l>
                <l xml:id="d008l774" n="774">Degeneri vallante metu? Cur magna locuti</l>
                <l xml:id="d008l775" n="775">Non redeunt, miseros et hiantem fallere plebem</l>
                <l xml:id="d008l776" n="776">Pollicitis? utinam veniant patriamque revisant,</l>
                <l xml:id="d008l777" n="777">Ut liceat sontes meritis innectere vinclis</l>
                <l xml:id="d008l778" n="778">Et iuvenes raptare senem. Non letior amplo</l>
                <l xml:id="d008l779" n="779">Scipio conscendet Capitolia vestra triumpho,</l>
                <l xml:id="d008l780" n="780">Quam nostri scelerata ducis compressa cathenis</l>
                <l xml:id="d008l781" n="781">Huc traheret mea colla manus, summumque putarem</l>
                <l xml:id="d008l782" n="782">Me patrie infando duxisse ex hoste tropheum.</l>
                <l xml:id="d008l783" n="783">Nec minus Hasdrubalem, si quid michi creditur, odit</l>
                <l xml:id="d008l784" n="784">Perfidus ille animo, quam quos sibi predicat hostes;</l>
                <l xml:id="d008l785" n="785">Nec magis horreret vestros precedere currus,</l>
                <l xml:id="d008l786" n="786">Iudicio quam stare meo. Verum ipse per umbras</l>
                <l xml:id="d008l787" n="787">Effugit noctis medio, nec cernere vultus</l>
                <l xml:id="d008l788" n="788">Sustinuit nostros, causam quibus esse malorum</l>
                <l xml:id="d008l789" n="789">Se norat: patriam timuit spectare ruentem.</l>
                <l xml:id="d008l790" n="790">Ergo abiit tacitus lesa contentus ab urbe</l>
                <l xml:id="d008l791" n="791">Exilium peperisse sibi: decreta suorum</l>
                <l xml:id="d008l792" n="792">Nempe nocens pavet atque iras vultusque manusque.</l>
                <l xml:id="d008l793" n="793">Et merito crucibus penderet victima tristis</l>
                <l xml:id="d008l794" n="794">Ille modo volucres pascens informe cadaver,</l>
                <l xml:id="d008l795" n="795">Piscibus aut pelagi medias effusus in undas</l>
                <l xml:id="d008l796" n="796">Esca foret, canibus dignus cibus ille marinis,</l>
                <l xml:id="d008l797" n="797">Aut aliquid monstri Libici censura rigoris</l>
                <l xml:id="d008l798" n="798">In caput id meritum studio certante novasset.</l>
                <l xml:id="d008l799" n="799">Denique non frustra vobis foret ille petitus</l>
                <l xml:id="d008l800" n="800">Debitus ambobus populis et debitus Orbi;</l>
                <l xml:id="d008l801" n="801">Ipse ego vel vivum vel frusta cruenta dedissem</l>
                <l xml:id="d008l802" n="802">Semesumque caput. Vobis hinc nostra voluntas</l>
                <l xml:id="d008l803" n="803">Sit satis, oramus: concors nam iussa libensque</l>
                <l xml:id="d008l804" n="804">Cetera Penorum complectitur omnia vulgus,</l>
                <l xml:id="d008l805" n="805">Que vestro placuere duci. Spectate tabellas:</l>
                <l xml:id="d008l806" n="806">Singula conveniunt. Pulcra est vindicta precanti</l>
                <l xml:id="d008l807" n="807">Parcere prostrato. Nulla est victoria maior</l>
                <l xml:id="d008l808" n="808">Quam vicisse animum. Nam felicissimus ille est</l>
                <l xml:id="d008l809" n="809">Qui se felicem vultuque animoque modesto</l>
                <l xml:id="d008l810" n="810">Agnovit, tenuitque modum; quod forte videtur</l>
                <l xml:id="d008l811" n="811">Difficile insuetis, stimulis quod gaudia tangunt</l>
                <l xml:id="d008l812" n="812">Parva repentinis animos nec frena regentes</l>
                <l xml:id="d008l813" n="813">Precipitant. At perpetuis satiata triumphis</l>
                <l xml:id="d008l814" n="814">Pectora sunt vobis, parcendi summa voluptas;</l>
                <l xml:id="d008l815" n="815">Nec minus imperium venia quam fortibus armis</l>
                <l xml:id="d008l816" n="816">Romuleum auxistis. Vestre pietatis egentes</l>
                <l xml:id="d008l817" n="817">Nos sumus, et veniam positis exposcimus armis.</l>
                <l xml:id="d008l818" n="818">Parcite supplicibus: satis est potuisse nocere!</l>
                <l xml:id="d008l819" n="819">Magna sumus vobis eternum gloria victi,</l>
                <l xml:id="d008l820" n="820">Maxima servati. Quod si vos forte merentum</l>
                <l xml:id="d008l821" n="821">Pena iuvat iustusque dolor, nisi fallor abunde est</l>
                <l xml:id="d008l822" n="822">Quod memores statuere dei quodque intulit ingens</l>
                <l xml:id="d008l823" n="823">Scipio. Si quid adhuc superest, ignoscite victis</l>
                <l xml:id="d008l824" n="824">Victores: fuerit vobis pars ultima magne</l>
                <l xml:id="d008l825" n="825">Vindicte affusum hic vitam veniamque precantem</l>
                <l xml:id="d008l826" n="826">Hasdrubalem vidisse senem." Sic ille locutus</l>
                <l xml:id="d008l827" n="827">Continuit tacitum veneranda fronte dolorem.</l>
                <l xml:id="d008l828" n="828">At comites passim proiecti in limine, verbis</l>
                <l xml:id="d008l829" n="829">Flebilibus tenuere Patres, lacrimisque Senatum</l>
                <l xml:id="d008l830" n="830">Implevere suis; nati ceu funus acerbum</l>
                <l xml:id="d008l831" n="831">Stat pater aspiciens, lacrimas nec fundit aniles,</l>
                <l xml:id="d008l832" n="832">At luget interius; genitrix resoluta capillos</l>
                <l xml:id="d008l833" n="833">Mesta iacet tunditque genas gemituque madescens</l>
                <l xml:id="d008l834" n="834">Ethera femineis vacuum mugitibus implet.</l>
                <l xml:id="d008l835" n="835">Ceperat auditis iam mitior ira Senatus</l>
                <l xml:id="d008l836" n="836">Inflecti et sensim lenito pectore iustas</l>
                <l xml:id="d008l837" n="837">Exaudire preces. Tum vero ex Patribus unus</l>
                <l xml:id="d008l838" n="838">Perfidie infensus Penorum: "Dicite per quos</l>
                <l xml:id="d008l839" n="839">Subsistet pax ista deos fedusque secundum;</l>
                <l xml:id="d008l840" n="840">Nam primos sprevistis" ait. Tunc fronte modesta</l>
                <l xml:id="d008l841" n="841">Hasdrubal assurgit paulum, "Perque" inquit "eosdem</l>
                <l xml:id="d008l842" n="842">Periuris adeo infestos iurabimus istam</l>
                <l xml:id="d008l843" n="843">Pacem alia servare fide." Vox illa querelis</l>
                <l xml:id="d008l844" n="844">Imposuit finem, vultusque animosque serenans</l>
                <l xml:id="d008l845" n="845">Ac responsa Patrum. Pacem sanxere frequentes.</l>
                <l xml:id="d008l846" n="846">Hasdrubal hic iterum: "Di vobis iusta rependant</l>
                <l xml:id="d008l847" n="847">Premia, Romani, nostro qui digna furori</l>
                <l xml:id="d008l848" n="848">Supplitia aufertis meritasque remittitis iras.</l>
                <l xml:id="d008l849" n="849">Nunc ego, nam veteres non amplius alloquor hostes,</l>
                <l xml:id="d008l850" n="850">Sed dominos sociosque novos, hoc deprecor unum:</l>
                <l xml:id="d008l851" n="851">Nos vestre cupidos admittite menibus urbis</l>
                <l xml:id="d008l852" n="852">Captivosque videre date et cognoscere cives.</l>
                <l xml:id="d008l853" n="853">Sat michi longarum solacia magna viarum</l>
                <l xml:id="d008l854" n="854">Hec fuerint, serique decus mercesque laboris,</l>
                <l xml:id="d008l855" n="855">Quodque libens longinqua petam super equora, Romam</l>
                <l xml:id="d008l856" n="856">Et mundi vidisse caput." Quodcumque petebat</l>
                <l xml:id="d008l857" n="857">Permissum, et magnam admirans ingressus in urbem est.</l>
                <l xml:id="d008l858" n="858">Non aliter stupuit, nisi falsa est fabula, celum</l>
                <l xml:id="d008l859" n="859">Ingrediens viridi subito translatus ab Yda</l>
                <l xml:id="d008l860" n="860">Laomedonteus puer, ut vaga sidera circum</l>
                <l xml:id="d008l861" n="861">Hesit et Iliacas despexit ab ethere silvas.</l>
                <l xml:id="d008l862" n="862">Appia marmoreo suscepit limine porta</l>
                <l xml:id="d008l863" n="863">Prima viros; magno mox obvia menia giro</l>
                <l xml:id="d008l864" n="864">Pallantea vident, quo structa est regia monte</l>
                <l xml:id="d008l865" n="865">Evandri primusque nove locus inclitus urbis;</l>
                <l xml:id="d008l866" n="866">Hic elementa notis impressa, hic Archados alme</l>
                <l xml:id="d008l867" n="867">Divinum ingenium et miracula maxima rerum</l>
                <l xml:id="d008l868" n="868">Monstrator docet ipse vie librosque repertos</l>
                <l xml:id="d008l869" n="869">Fatidice Carmentis opus, quantumque Latinis</l>
                <l xml:id="d008l870" n="870">Contulit ingeniis mulier veneranda per evum.</l>
                <l xml:id="d008l871" n="871">Celius ad dextram remanet, fastigia leva</l>
                <l xml:id="d008l872" n="872">Collis Aventini, validasque in rupibus arces</l>
                <l xml:id="d008l873" n="873">Suspiciunt antrumque vident. Hinc fabula Caci</l>
                <l xml:id="d008l874" n="874">Herculeusque labor placido sermone morantes</l>
                <l xml:id="d008l875" n="875">Detinuit loteque boves in gurgite Tusco.</l>
                <l xml:id="d008l876" n="876">Hic quoque Sublicii pontis pila discolor acris</l>
                <l xml:id="d008l877" n="877">Coclitis admonuit, statuaque insignis equestri</l>
                <l xml:id="d008l878" n="878">Ille locus tenuit fixos in virgine torva.</l>
                <l xml:id="d008l879" n="879">Hinc sedem Solis mirantur et aurea templa</l>
                <l xml:id="d008l880" n="880">Tellurisque domum, Capitoliaque alta paventes</l>
                <l xml:id="d008l881" n="881">Ascendunt ipsumque putant contingere celum.</l>
                <l xml:id="d008l882" n="882">Hic hominis caput inventum fodientibus alte</l>
                <l xml:id="d008l883" n="883">Audivere, prius patrie portenta coacti</l>
                <l xml:id="d008l884" n="884">Et bubalum damnare suum subigendaque turpi</l>
                <l xml:id="d008l885" n="885">Colla iugo et duri presagia certa laboris.</l>
                <l xml:id="d008l886" n="886">Hic cellam videre Iovis, qua ditior usquam</l>
                <l xml:id="d008l887" n="887">Nulla fuit, censumque alta sub rupe repostum,</l>
                <l xml:id="d008l888" n="888">Liminaque innumeris iam tunc calcata triumphis</l>
                <l xml:id="d008l889" n="889">Et niveos currus et rapta ex hostibus arma,</l>
                <l xml:id="d008l890" n="890">Aurea magnorum nec non diademata regum</l>
                <l xml:id="d008l891" n="891">Sceptraque et armillas et dempta monilia collo</l>
                <l xml:id="d008l892" n="892">Gemmatosque frenos sellasque ex ordine eburnas.</l>
                <l xml:id="d008l893" n="893">Hic clipeos fractasque rates ac Punica signa</l>
                <l xml:id="d008l894" n="894">Et phaleras novere suas; tacitusque per omnes</l>
                <l xml:id="d008l895" n="895">Luctus iit veteris referens vestigia belli.</l>
                <l xml:id="d008l896" n="896">Tum volucris per templa vagos argentea paulum</l>
                <l xml:id="d008l897" n="897">Occupat incursu Gallorum et voce canora.</l>
                <l xml:id="d008l898" n="898">Procedunt, fortesque viros habituque verendas</l>
                <l xml:id="d008l899" n="899">Matronas amplasque domos variisque gravatos</l>
                <l xml:id="d008l900" n="900">Bellorum exuviis arcus et crebra videntes</l>
                <l xml:id="d008l901" n="901">Signa triumphorum solidoque in marmore pugnas</l>
                <l xml:id="d008l902" n="902">Atque sepulcrorum pompas. Monstrantur aquarum</l>
                <l xml:id="d008l903" n="903">Sub terram celoque vie. Iam valle Suburre</l>
                <l xml:id="d008l904" n="904">Cesaream videre domum, cui summa potestas</l>
                <l xml:id="d008l905" n="905">Debita, cui rerum princeps. Hinc valle relicta</l>
                <l xml:id="d008l906" n="906">Esquilias fessi dictumque a vimine collem,</l>
                <l xml:id="d008l907" n="907">Inde Quirinalem superato vertice montem</l>
                <l xml:id="d008l908" n="908">Transierant, nudoque duos astare gigantes</l>
                <l xml:id="d008l909" n="909">Corpore conspiciunt - en quot certamina fame! -</l>
                <l xml:id="d008l910" n="910">Praxitelis opus Phidieque insigne supremi.</l>
                <l xml:id="d008l911" n="911">Scipiadum hic latis excelsa palatia muris</l>
                <l xml:id="d008l912" n="912">Atque arces tremuere feras et cognita bello</l>
                <l xml:id="d008l913" n="913">Signa nimis Libie nomenque genusque superbum.</l>
                <l xml:id="d008l914" n="914">Hinc leva flexere viam. Flaminia iam tunc</l>
                <l xml:id="d008l915" n="915">Porta vocabatur, que Tuscum respicit orbem.</l>
                <l xml:id="d008l916" n="916">Martius hac reduces vicino flumine campus</l>
                <l xml:id="d008l917" n="917">Excipit. Hic longo traducens ordine rerum</l>
                <l xml:id="d008l918" n="918">Planities sine fine patet: quis fascibus altis</l>
                <l xml:id="d008l919" n="919">Primus honos, quonam pectus matrona pudicum</l>
                <l xml:id="d008l920" n="920">Vulnere traiecit, cui sit commissa virorum</l>
                <l xml:id="d008l921" n="921">Libertas et qua natos ferus ille securi</l>
                <l xml:id="d008l922" n="922">Percutit; ac pulsos violata ex urbe tyrannos</l>
                <l xml:id="d008l923" n="923">Accipiunt, et cunta notant. Levaque Minerve</l>
                <l xml:id="d008l924" n="924">Amplaque cuntorum monstrantur templa deorum,</l>
                <l xml:id="d008l925" n="925">Venture ad meliora domus. Iam Tybridis alti</l>
                <l xml:id="d008l926" n="926">Gurgite transmisso, dextre super aggere ripe</l>
                <l xml:id="d008l927" n="927">Etruscum tetigere latus: ductorque viarum</l>
                <l xml:id="d008l928" n="928">Romuleum immensa designat mole sepulcrum,</l>
                <l xml:id="d008l929" n="929">Progrediturque loquens quo ductus ad astra Quirinus</l>
                <l xml:id="d008l930" n="930">Turbine transierit, qua tempestate Senatum</l>
                <l xml:id="d008l931" n="931">Obruerit trepidum, metuensque ut palluerit sol;</l>
                <l xml:id="d008l932" n="932">Et Proculi visum memorat Capreamque paludem;</l>
                <l xml:id="d008l933" n="933">At crimen silet ille Patrum. Iam flumina preter</l>
                <l xml:id="d008l934" n="934">Descendunt, collemque vident ubi regia Iani</l>
                <l xml:id="d008l935" n="935">Prisca fuit, iuxtaque domus Saturnia quondam:</l>
                <l xml:id="d008l936" n="936">Ausonie hic regum et Latie primordia gentis</l>
                <l xml:id="d008l937" n="937">Ultima condiscunt et nomina clara virorum.</l>
                <l xml:id="d008l938" n="938">Hic Italus prior eterni rex nominis auctor</l>
                <l xml:id="d008l939" n="939">Italie Picusque comes stirpsque omnis avorum</l>
                <l xml:id="d008l940" n="940">Narratur, populique novi monstratur asilum.</l>
                <l xml:id="d008l941" n="941">Inferius longi tenuit certaminis illos</l>
                <l xml:id="d008l942" n="942">Historia et Clusio redeuntes robore reges</l>
                <l xml:id="d008l943" n="943">Castraque Porsenne, utque incumbens Scevola flammis</l>
                <l xml:id="d008l944" n="944">Supplitia erranti infligat non debita dextre.</l>
                <l xml:id="d008l945" n="945">Inde Licaonia gemino brevis insula ponte</l>
                <l xml:id="d008l946" n="946">Pervia transitur. Poterat vix ulla relatis</l>
                <l xml:id="d008l947" n="947">Esse fides monstris, tantas quod flumine moles</l>
                <l xml:id="d008l948" n="948">Regia preda olim populo spargente dedisset.</l>
                <l xml:id="d008l949" n="949">Iam campana iterum leve confinia ripe</l>
                <l xml:id="d008l950" n="950">Calcabant, Fabiasque domos miserandaque tanti</l>
                <l xml:id="d008l951" n="951">Funera discebant generis Cremeramque nocentem.</l>
                <l xml:id="d008l952" n="952">Ut Capitolino redeuntes vertice tandem</l>
                <l xml:id="d008l953" n="953">Defessum tenuere gradum, tum protinus ingens</l>
                <l xml:id="d008l954" n="954">Visa revolventes stupor arripit. Inde sedentes</l>
                <l xml:id="d008l955" n="955">Attoniti siluere diu. Mox facta videndi</l>
                <l xml:id="d008l956" n="956">Copia captivos. Stabant horrentia longo</l>
                <l xml:id="d008l957" n="957">Agmina mesta situ pallentiaque ora tumebant</l>
                <l xml:id="d008l958" n="958">Nudaque perplexis onerabat terga capillis</l>
                <l xml:id="d008l959" n="959">Cesaries incompta diu squalorque tegebat</l>
                <l xml:id="d008l960" n="960">Luridus effigiem tristemque ferebat odorem.</l>
                <l xml:id="d008l961" n="961">Ferrea vincla gradum lento suspendere tractu</l>
                <l xml:id="d008l962" n="962">Cogebant, maniceque graves complexibus illos</l>
                <l xml:id="d008l963" n="963">Carorum vetuere frui. Tum verba vicissim</l>
                <l xml:id="d008l964" n="964">Dulcia permiscent, sed perstrepit ere cathenis</l>
                <l xml:id="d008l965" n="965">Redditus excussis stridor lacrimeque per ora</l>
                <l xml:id="d008l966" n="966">Egregia pietate fluunt. Que fata, quis urbis</l>
                <l xml:id="d008l967" n="967">Sit status inquirunt patrie, que numina victos</l>
                <l xml:id="d008l968" n="968">Respiciant. Velut infernis ubi Manibus olim</l>
                <l xml:id="d008l969" n="969">Umbra recens nostroque ruens descendit ab orbe</l>
                <l xml:id="d008l970" n="970">Supplitiis onerata suis, illam anxia circum</l>
                <l xml:id="d008l971" n="971">Agmina funduntur, nova quidnam nuntiet hospes:</l>
                <l xml:id="d008l972" n="972">Hec nati petit eventus, ast illa relicte</l>
                <l xml:id="d008l973" n="973">Coniugis explorat vitam seniumve parentum;</l>
                <l xml:id="d008l974" n="974">Hec de fratre gemens, aut dulci inquirit amico;</l>
                <l xml:id="d008l975" n="975">Publica cura omnes supero quis vultus in orbe</l>
                <l xml:id="d008l976" n="976">Una tenet; quis sceptra regat, quis flectat habenas</l>
                <l xml:id="d008l977" n="977">Imperii, quid bellorum quantumne quietis;</l>
                <l xml:id="d008l978" n="978">Oraque solicitis exanguia rictibus hiscunt</l>
                <l xml:id="d008l979" n="979">Noscendi studio; sic carceris hispida turba</l>
                <l xml:id="d008l980" n="980">Hospitibus instare novis et querere multa.</l>
                <l xml:id="d008l981" n="981">Postquam finis erat lacrimis, petit ipse suorum</l>
                <l xml:id="d008l982" n="982">Ut redimenda darent aliquot modo corpora blandus</l>
                <l xml:id="d008l983" n="983">Hasdrubal. Ast illi, victores nulla negare</l>
                <l xml:id="d008l984" n="984">Munera qui nossent, scriptis que nomina vellet</l>
                <l xml:id="d008l985" n="985">Edere precipiunt. Lectos dedit ille ducentos,</l>
                <l xml:id="d008l986" n="986">Quos posito squalore pius facilisque Senatus</l>
                <l xml:id="d008l987" n="987">In Libiam perferre iubet, si federa pacis</l>
                <l xml:id="d008l988" n="988">Firma forent, nullis pretiis, pro munere solo</l>
                <l xml:id="d008l989" n="989">Reddendos patrie. Cuntis sic rite peractis,</l>
                <l xml:id="d008l990" n="990">Hasdrubal invise quondam, nunc menia care</l>
                <l xml:id="d008l991" n="991">Urbis amica retro rediens hac voce salutat:</l>
                <l xml:id="d008l992" n="992">"Urbs accepta deis, caput Orbis et unica mundi</l>
                <l xml:id="d008l993" n="993">Gloria, terra ferax, clarorum sola virorum</l>
                <l xml:id="d008l994" n="994">O patria armipotens, divum domus, optima rerum,</l>
                <l xml:id="d008l995" n="995">Roma, vale! iam letus eam quocumque vocabunt</l>
                <l xml:id="d008l996" n="996">Fata senem. Vidi quantum visurus in orbe</l>
                <l xml:id="d008l997" n="997">Hoc fueram." Dixit: tum Tybridis ostia linquens</l>
                <l xml:id="d008l998" n="998">Navigat in patriam, victor, captivaque secum</l>
                <l xml:id="d008l999" n="999">Agmina mittuntur. Liceat terrestria celo</l>
                <l xml:id="d008l1000" n="1000">Equare, eternis mortalia, maxima parvis:</l>
                <l xml:id="d008l1001" n="1001">Sic prope descendens celo sua vincla resolvit</l>
                <l xml:id="d008l1002" n="1002">Captivis antiqua potens et Tartara fregit</l>
                <l xml:id="d008l1003" n="1003">Voce Deus secum in patriam miseranda reducens</l>
                <l xml:id="d008l1004" n="1004">Agmina et exhaustas longis cruciatibus umbras.</l>
                <l xml:id="d008l1005" n="1005">Scipio pacifico redeuntem suscipit ore.</l>
                <l xml:id="d008l1006" n="1006">Pax populis ducibusque placet, fedusque feritur</l>
                <l xml:id="d008l1007" n="1007">Ante aras testesque deos, ceseque litantur</l>
                <l xml:id="d008l1008" n="1008">Terga suis dextreque ducum iunguntur inermes.</l>
                <l xml:id="d008l1009" n="1009">Rursus in Italiam reditum et firmante Senatu</l>
                <l xml:id="d008l1010" n="1010">Acta ducis, pax in libros relata vetusto</l>
                <l xml:id="d008l1011" n="1011">More patrum, legesque date iurataque verba.</l>
                <l xml:id="d008l1012" n="1012">Scipio longevo gaudens posuisse labori</l>
                <l xml:id="d008l1013" n="1013">Iam finem, reditumque parans, in premia totus</l>
                <l xml:id="d008l1014" n="1014">Vertitur, ac laudes et dona ingentia solvit</l>
                <l xml:id="d008l1015" n="1015">Militibus. Cirtham Siphacisque omnia regi</l>
                <l xml:id="d008l1016" n="1016">Donat et emeritum regni confinibus ultro</l>
                <l xml:id="d008l1017" n="1017">Ampliat immensis; victos ex federe damnat</l>
                <l xml:id="d008l1018" n="1018">Reddere res regi socio pactumque tributum</l>
                <l xml:id="d008l1019" n="1019">Solvere Romanis. Hinc ad condigna reversus</l>
                <l xml:id="d008l1020" n="1020">Supplicia et iustas vario discrimine penas,</l>
                <l xml:id="d008l1021" n="1021">Mitius in servos egit: servile putavit</l>
                <l xml:id="d008l1022" n="1022">Esse fugam, non nosse fidem. Quicumque repertus</l>
                <l xml:id="d008l1023" n="1023">Liber militie desertor, protinus ille est</l>
                <l xml:id="d008l1024" n="1024">Supplicio extremo affectus: qui iura fidemque</l>
                <l xml:id="d008l1025" n="1025">Tempore tam dubio iurataque liquerit arma,</l>
                <l xml:id="d008l1026" n="1026">Romanos crucibus rigidus dedit, atque Latinis</l>
                <l xml:id="d008l1027" n="1027">Abscidit merita trepidantia colla securi.</l>
                <l xml:id="d008l1028" n="1028">His actis, classem solvit comitante senatu</l>
                <l xml:id="d008l1029" n="1029">Extremum in litus Penorum et supplice turba</l>
                <l xml:id="d008l1030" n="1030">Victorem mirante suum; quos ille benigne</l>
                <l xml:id="d008l1031" n="1031">Digrediens dictis postremum affatur amicis:</l>
                <l xml:id="d008l1032" n="1032">"Vivite contenti proprio, memoresque deorum</l>
                <l xml:id="d008l1033" n="1033">Vivite, nec cecos iterum Furor invidus arma</l>
                <l xml:id="d008l1034" n="1034">Induat. Imperium antiquis stat finibus amplum</l>
                <l xml:id="d008l1035" n="1035">Et leges patria cum libertate relicte.</l>
                <l xml:id="d008l1036" n="1036">Gloria sit quamquam latum imperitare per orbem,</l>
                <l xml:id="d008l1037" n="1037">Tutius est parere bonis: michi credite, vobis</l>
                <l xml:id="d008l1038" n="1038">In longum quesita quies; nos dura laborum</l>
                <l xml:id="d008l1039" n="1039">Sarcina solicitos ullo sine fine tenebit.</l>
                <l xml:id="d008l1040" n="1040">Hostis erit quicumque usquam nudaverit ensem,</l>
                <l xml:id="d008l1041" n="1041">Qui nova bella manu, bellorum aut verba movebit.</l>
                <l xml:id="d008l1042" n="1042">Cura laborque gravis scelerum censura per orbem;</l>
                <l xml:id="d008l1043" n="1043">At vobis tranquilla salus sine litibus ullis:</l>
                <l xml:id="d008l1044" n="1044">Presidium in nobis; nisi temnitis, omne paratum</l>
                <l xml:id="d008l1045" n="1045">Semper erit. Penos inter nostrumque senatum</l>
                <l xml:id="d008l1046" n="1046">Sponsor ego. Placidam tandem condiscite vitam:</l>
                <l xml:id="d008l1047" n="1047">Sumite placatas mentes, deponite ferrum</l>
                <l xml:id="d008l1048" n="1048">Ex animis; tales tanto nisi turbine frustra</l>
                <l xml:id="d008l1049" n="1049">Bis docuit Fortuna viros. Dimittite tandem</l>
                <l xml:id="d008l1050" n="1050">Equoreas tentare vias: discrimina quanta</l>
                <l xml:id="d008l1051" n="1051">Precidam, quantumque mali quantumque laborum!</l>
                <l xml:id="d008l1052" n="1052">Exuram classem, que vos per cunta furentes</l>
                <l xml:id="d008l1053" n="1053">Litora raptabat, que vobis prima malorum</l>
                <l xml:id="d008l1054" n="1054">Materiam dedit Ausoniisque incumbere regnis</l>
                <l xml:id="d008l1055" n="1055">Compulit ac timidos docuit transcendere fluctus.</l>
                <l xml:id="d008l1056" n="1056">Hec vestris fortasse oculis spectacula dira</l>
                <l xml:id="d008l1057" n="1057">Si fuerint, cohibete animos, membrumque putate</l>
                <l xml:id="d008l1058" n="1058">Abscindi vite infestum. Satis ampla tenetis</l>
                <l xml:id="d008l1059" n="1059">Regnorum spatia et secti confinia mundi.</l>
                <l xml:id="d008l1060" n="1060">Sat terris errare licet. Funesta voluptas</l>
                <l xml:id="d008l1061" n="1061">Curarum est homini: statui succurrite vestro;</l>
                <l xml:id="d008l1062" n="1062">Consulite et nobis, curamque auferte metumque</l>
                <l xml:id="d008l1063" n="1063">Hanibalis, rabiemque suam sibi linquite soli.</l>
                <l xml:id="d008l1064" n="1064">Si quid erit dubii quod publica fata monebunt,</l>
                <l xml:id="d008l1065" n="1065">Hos audite senes." Dixit dextrasque prehendit</l>
                <l xml:id="d008l1066" n="1066">Illorum: ambo autem deflexis genibus una</l>
                <l xml:id="d008l1067" n="1067">Ante ducis cecidere pedes, hinc maximus Hanno,</l>
                <l xml:id="d008l1068" n="1068">Hasdrubal hinc Hedus. Tota iam classe soluta,</l>
                <l xml:id="d008l1069" n="1069">Scipio provectus paulum subsistit et omnes</l>
                <l xml:id="d008l1070" n="1070">Imperat hostiles flammis absumere puppes.</l>
                <l xml:id="d008l1071" n="1071">Non alias tante pelago fulsere faville</l>
                <l xml:id="d008l1072" n="1072">Aut Thetis extimuit late torrentibus undis</l>
                <l xml:id="d008l1073" n="1073">Defectum; non dum currus optata paterni</l>
                <l xml:id="d008l1074" n="1074">Lora puer rapuit Phebeus et ethera flammis</l>
                <l xml:id="d008l1075" n="1075">Accendit mundumque vagis. Si secula retro</l>
                <l xml:id="d008l1076" n="1076">Omnia percurris, sola hec incendia sensit</l>
                <l xml:id="d008l1077" n="1077">Neptunus metuenda sibi: non Punica quondam</l>
                <l xml:id="d008l1078" n="1078">Romanis facibus bello consumpta priore</l>
                <l xml:id="d008l1079" n="1079">Spartanisque prius, non Attica litore classis</l>
                <l xml:id="d008l1080" n="1080">Usta Syracusio tantas dedit equore flammas.</l>
                <l xml:id="d008l1081" n="1081">Torpuerant miseri cives sua damna gementes,</l>
                <l xml:id="d008l1082" n="1082">Haud aliter quam si subito predulcia cuntis,</l>
                <l xml:id="d008l1083" n="1083">Coniugia et nati atque arces et templa deorum</l>
                <l xml:id="d008l1084" n="1084">Ipsaque Carthago flammis arderet in illis.</l>
            </div1>
            <div1 xml:id="d009" type="section" decls="#md" met="H">
                <head>
                    <title>9</title>
                    <abbr>9</abbr>
                    <bibl source="digital">Tiziana Brolli</bibl>
                </head>
                <l xml:id="d009l1" n="1">Scipio provectus pelago Romanaque classis</l>
                <l xml:id="d009l2" n="2">Iam placidum sulcabat iter. Non rauca procellis</l>
                <l xml:id="d009l3" n="3">Equora fervebant; ventisque silentibus undas</l>
                <l xml:id="d009l4" n="4">Victorem sensisse putes. Tranquillior illis</l>
                <l xml:id="d009l5" n="5">Vultus erat, celo facies composta sereno.</l>
                <l xml:id="d009l6" n="6">Sic hostile fretum, sic cunta elementa videres</l>
                <l xml:id="d009l7" n="7">Obsequio mulcere ducem. Iam litora longe</l>
                <l xml:id="d009l8" n="8">Africa linquebant alacres et bella canentes</l>
                <l xml:id="d009l9" n="9">Ibant ac valido frangebant remige fluctus.</l>
                <l xml:id="d009l10" n="10">Puppe ducis media tacitus meditansque sedebat</l>
                <l xml:id="d009l11" n="11">Ennius, assiduus rerum testisque comesque;</l>
                <l xml:id="d009l12" n="12">Scipio quem tandem aggreditur verbisque benignis</l>
                <l xml:id="d009l13" n="13">Excitat incipiens: "Nunquamne silentia rumpes,</l>
                <l xml:id="d009l14" n="14">O michi multorum solamen dulce laborum?</l>
                <l xml:id="d009l15" n="15">Fare, precor; nam perpetuis tabentia curis</l>
                <l xml:id="d009l16" n="16">Pectora nostra vides. Placido sermone levare</l>
                <l xml:id="d009l17" n="17">Illa soles; faciesque modo, tantum ora resolve,</l>
                <l xml:id="d009l18" n="18">Si tibi nascenti, quo polles, summus Apollo</l>
                <l xml:id="d009l19" n="19">Ingenium celeste dedit, si turba dearum</l>
                <l xml:id="d009l20" n="20">Castalio infantem demersum gurgite lavit</l>
                <l xml:id="d009l21" n="21">Ex Elicone sacro, collesque eduxit in altos,</l>
                <l xml:id="d009l22" n="22">Et calamum et vocem tribuit mentemque poete."</l>
                <l xml:id="d009l23" n="23">Ennius auditis caput extulit atque ita fatur:</l>
                <l xml:id="d009l24" n="24">"O flos Italie, iuvenis, stirpisque deorum</l>
                <l xml:id="d009l25" n="25">Certa fides, quid nunc nostro placet ore moveri,</l>
                <l xml:id="d009l26" n="26">Quidve iubes? Equidem tacito modo pectore mecum</l>
                <l xml:id="d009l27" n="27">Volvebam quod nulla ferent iam secula maius</l>
                <l xml:id="d009l28" n="28">Eximie virtutis opus, quam nostra quod etas</l>
                <l xml:id="d009l29" n="29">Leta videt, nullusque unquam sub mente movebit</l>
                <l xml:id="d009l30" n="30">Grande aliquid, cui non, magnas spes inter, honestum</l>
                <l xml:id="d009l31" n="31">Nomen in ore sonet, qui non venturus ad actum</l>
                <l xml:id="d009l32" n="32">Scipiade meminisse velit, pro munere vultus</l>
                <l xml:id="d009l33" n="33">Non cupiat vidisse tuos. Maiorque sepulcri</l>
                <l xml:id="d009l34" n="34">Post cineres te fama manet. Mortalia Livor</l>
                <l xml:id="d009l35" n="35">Carpit enim; at Mors Invidiam consumit et arcet</l>
                <l xml:id="d009l36" n="36">Ac procul a bustis abigit. Tua gloria pridem</l>
                <l xml:id="d009l37" n="37">Vicerat hanc pestem, iamque altas tuta per auras</l>
                <l xml:id="d009l38" n="38">Fugit humum morbosque hominum moresque malignos,</l>
                <l xml:id="d009l39" n="39">Seque parem tulit alma deis. Tamen ecce supremum</l>
                <l xml:id="d009l40" n="40">Incrementa diem fame tibi multa daturum</l>
                <l xml:id="d009l41" n="41">Promisi expertus; quoque ipse a morte recedes</l>
                <l xml:id="d009l42" n="42">Longius, hoc maior meritum te fama sequetur.</l>
                <l xml:id="d009l43" n="43">Tempore crescet honos perque ultima secula mundi</l>
                <l xml:id="d009l44" n="44">Clarus eris. Virtus quoniam non altius ibit:</l>
                <l xml:id="d009l45" n="45">Descensus vereor. Sed nostra peritia fandi</l>
                <l xml:id="d009l46" n="46">Nondum propositam valuit contingere metam,</l>
                <l xml:id="d009l47" n="47">Nuper ab exiguis radicibus orta, nec ante</l>
                <l xml:id="d009l48" n="48">Cognita per Latium, Argolicis contenta colonis.</l>
                <l xml:id="d009l49" n="49">Hoc igitur mecum indignans sub mente movebam,</l>
                <l xml:id="d009l50" n="50">Precones meritos tua quod notissima virtus</l>
                <l xml:id="d009l51" n="51">Non habitura foret. Macedum rex magnus amici</l>
                <l xml:id="d009l52" n="52">Forte videns saxum Eacide titulosque sepulcri,</l>
                <l xml:id="d009l53" n="53">'Fortunate' inquit 'iuvenis, cui nominis illum</l>
                <l xml:id="d009l54" n="54">Preconem reperire fuit!' Non parva profecto</l>
                <l xml:id="d009l55" n="55">Est claris fortuna viris habuisse poetam</l>
                <l xml:id="d009l56" n="56">Altisonis qui carminibus cumulare decorem</l>
                <l xml:id="d009l57" n="57">Virtutis queat egregie monimentaque laudum.</l>
                <l xml:id="d009l58" n="58">At tibi, summe ducum, claro quo nullus Homero est</l>
                <l xml:id="d009l59" n="59">Dignior, in reliquis blanda inque hoc durior uno</l>
                <l xml:id="d009l60" n="60">Me solum Fortuna dedit. Currentibus annis</l>
                <l xml:id="d009l61" n="61">Nascetur forsan digno qui carmine celo</l>
                <l xml:id="d009l62" n="62">Efferat emeritas laudes et fortia facta</l>
                <l xml:id="d009l63" n="63">Et cui mellifluo melius resonantia plectro</l>
                <l xml:id="d009l64" n="64">Calliope det fila lire vocemque sonoram."</l>
                <l xml:id="d009l65" n="65">"Parce, precor, verbis: tibi non, me iudice, vates</l>
                <l xml:id="d009l66" n="66">Meonius nec iure tibi preponitur altus</l>
                <l xml:id="d009l67" n="67">Euripides aut quos claro cognomine Grai</l>
                <l xml:id="d009l68" n="68">Concelebrant. Alio nolim me carmine dici,</l>
                <l xml:id="d009l69" n="69">Si dicendus ero. Quin quod te poscimus" inquit</l>
                <l xml:id="d009l70" n="70">Scipio "prosequere; et que sint permissa poetis,</l>
                <l xml:id="d009l71" n="71">Famoseque rei certos agnoscere fines</l>
                <l xml:id="d009l72" n="72">Te liceat monstrante michi: quid laurea signet</l>
                <l xml:id="d009l73" n="73">Tam ducibus claris quam vatibus addita sacris.</l>
                <l xml:id="d009l74" n="74">Neve tibi indignus videar cui talia forte</l>
                <l xml:id="d009l75" n="75">Narrentur, nobis animum dulcedine quadam</l>
                <l xml:id="d009l76" n="76">Pulcra movent, et continuis hoc pectus ab armis</l>
                <l xml:id="d009l77" n="77">Dulcia concussum placide capit otia lingue."</l>
                <l xml:id="d009l78" n="78">Ille autem "Nulla est, fateor, tam dura feroxque</l>
                <l xml:id="d009l79" n="79">Mens" ait "alme ducum, cui non sit pulcra voluptas</l>
                <l xml:id="d009l80" n="80">Interdum curas inter viteque labores</l>
                <l xml:id="d009l81" n="81">Pyerios audisse modos dulcesque dearum</l>
                <l xml:id="d009l82" n="82">Irrepsisse choros. Sed enim hec precordia nunquam</l>
                <l xml:id="d009l83" n="83">A Musis aversa reor. Non talibus astris</l>
                <l xml:id="d009l84" n="84">Tam magnum genuisse virum Natura videtur.</l>
                <l xml:id="d009l85" n="85">Errasset, si cui dederat cupidissima fame</l>
                <l xml:id="d009l86" n="86">Pectora, Musarum non ingessisset amorem.</l>
                <l xml:id="d009l87" n="87">Quisquis enim se magna videt gessisse, necesse est</l>
                <l xml:id="d009l88" n="88">Diligat eternos vates et carmina sacra.</l>
                <l xml:id="d009l89" n="89">At nunc quod nostro poscis sermone doceri,</l>
                <l xml:id="d009l90" n="90">Accipe quam brevibus. Non illa licentia vatum est</l>
                <l xml:id="d009l91" n="91">Quam multis placuisse palam est. .........</l>
                <l xml:id="d009l92" n="92">Scripturum iecisse prius firmissima veri</l>
                <l xml:id="d009l93" n="93">Fundamenta decet, quibus inde innixus amena</l>
                <l xml:id="d009l94" n="94">Et varia sub nube potest abscondere sese,</l>
                <l xml:id="d009l95" n="95">Lectori longum cumulans placidumque laborem,</l>
                <l xml:id="d009l96" n="96">Quesitu asperior quo sit sententia, verum</l>
                <l xml:id="d009l97" n="97">Dulcior inventu. Quicquid labor historiarum est</l>
                <l xml:id="d009l98" n="98">Quicquid virtutum cultus documentaque vite,</l>
                <l xml:id="d009l99" n="99">Nature studium quicquid, licuisse poetis</l>
                <l xml:id="d009l100" n="100">Crede: sub ignoto tamen ut celentur amictu,</l>
                <l xml:id="d009l101" n="101">Nuda alibi, et tenui frustrentur lumina velo,</l>
                <l xml:id="d009l102" n="102">Interdumque palam veniant, fugiantque vicissim.</l>
                <l xml:id="d009l103" n="103">Qui fingit quodcumque refert, non ille poete</l>
                <l xml:id="d009l104" n="104">Nomine censendus, nec vatis honore, sed uno</l>
                <l xml:id="d009l105" n="105">Nomine mendacis. Potes hinc perpendere quicquid</l>
                <l xml:id="d009l106" n="106">Scire petis: nostri que sit mensura laboris,</l>
                <l xml:id="d009l107" n="107">Et latos fines, et quanta licentia nobis.</l>
                <l xml:id="d009l108" n="108">Laurea restat adhuc: cuius dignare parumper</l>
                <l xml:id="d009l109" n="109">Participes nos esse tibi. Si gloria bello,</l>
                <l xml:id="d009l110" n="110">Nec minus ingenio constat, patiere virenti</l>
                <l xml:id="d009l111" n="111">Fronde duces vatesque simul sacra tempora cingant.</l>
                <l xml:id="d009l112" n="112">Immortale decus viror immortalis utrisque</l>
                <l xml:id="d009l113" n="113">Indicat et longe promittit tempora vite.</l>
                <l xml:id="d009l114" n="114">Hinc deus ingenii lauros amat almus Apollo,</l>
                <l xml:id="d009l115" n="115">Pyeridum solitus cithara modulante choreas</l>
                <l xml:id="d009l116" n="116">Incola Cirreo totiens duxisse sub antro.</l>
                <l xml:id="d009l117" n="117">Preterea hanc frondem rapido non fulmine vexat</l>
                <l xml:id="d009l118" n="118">Iupiter ex cuntis, talemque meretur honorem</l>
                <l xml:id="d009l119" n="119">Laurus: ab ethereo tanta est clementia rege.</l>
                <l xml:id="d009l120" n="120">Iam fame quod fulmen erit, nisi sola vetustas</l>
                <l xml:id="d009l121" n="121">Omnia prosternens? Hunc gloria nostra pavorem</l>
                <l xml:id="d009l122" n="122">Non habet, atque ideo spernentis fulmina frondis</l>
                <l xml:id="d009l123" n="123">Serta gerit sanctoque legit de stipite ramos."</l>
                <l xml:id="d009l124" n="124">Dixerat. At Scipio subridens: "Omnia mulcent;</l>
                <l xml:id="d009l125" n="125">Sed ledis brevitate tua; et dum dulcius inter</l>
                <l xml:id="d009l126" n="126">Ista sonant, medio sitientes calle relinquis.</l>
                <l xml:id="d009l127" n="127">Ergo age! nam nullum iam litus cernitur, et sol</l>
                <l xml:id="d009l128" n="128">Transivit celi medium. Tu dulcia prome</l>
                <l xml:id="d009l129" n="129">Verba, quibus mens alma scatet, placidoque volentes</l>
                <l xml:id="d009l130" n="130">Et longo sermone feras, partemque diei</l>
                <l xml:id="d009l131" n="131">Et partes pelagi minuens." Tunc ille coactus</l>
                <l xml:id="d009l132" n="132">Incipit - hic omnes tenuerunt murmura naute</l>
                <l xml:id="d009l133" n="133">Et comites siluere ducis -: "Vestigia Fame</l>
                <l xml:id="d009l134" n="134">Rara sequens, quantum licuit per secula retro</l>
                <l xml:id="d009l135" n="135">Omnia pervigili studio vagus ipse cucurri,</l>
                <l xml:id="d009l136" n="136">Donec ad extremas animo rapiente tenebras</l>
                <l xml:id="d009l137" n="137">Perventum primosque viros, quos Fama perenni</l>
                <l xml:id="d009l138" n="138">Fessa via longe ignotos post terga reliquit.</l>
                <l xml:id="d009l139" n="139">Hic quisquis merito fulgens fuit obvius, illum</l>
                <l xml:id="d009l140" n="140">Amplexu tenuisse animi michi gloria summa est</l>
                <l xml:id="d009l141" n="141">Inque locum cari semper coluisse parentis.</l>
                <l xml:id="d009l142" n="142">Precipue illustres calamo florente poetas</l>
                <l xml:id="d009l143" n="143">Admisi atque ima cordis sub parte locavi.</l>
                <l xml:id="d009l144" n="144">Milibus ex tantis unus michi summus Homerus,</l>
                <l xml:id="d009l145" n="145">Unus habet quod suspiciam, quod mirer amemque.</l>
                <l xml:id="d009l146" n="146">Ille michi e celo veniens tam sepe videtur,</l>
                <l xml:id="d009l147" n="147">Ut stupeam potuisse hominem sic alta tenere,</l>
                <l xml:id="d009l148" n="148">Astrorum sic nosse vias, sic climata terre!</l>
                <l xml:id="d009l149" n="149">Qui licet ante novos reges et tempora Rome</l>
                <l xml:id="d009l150" n="150">Floruerit, tamen hoc in tempus mente reduxi</l>
                <l xml:id="d009l151" n="151">Presentemque animo ficta sub ymagine feci.</l>
                <l xml:id="d009l152" n="152">Hoc sine nulla dies abiit, nox nulla sine illo.</l>
                <l xml:id="d009l153" n="153">Ille breves cenas in longum traxit, et idem</l>
                <l xml:id="d009l154" n="154">Nunc longam breviare viam, nunc tramite plano</l>
                <l xml:id="d009l155" n="155">Edocuit rigidi transire cacumina montis:</l>
                <l xml:id="d009l156" n="156">Denique quicquid agens, nullo discrimine secum</l>
                <l xml:id="d009l157" n="157">Sopitus vigilansque fui, noctemque diemque.</l>
                <l xml:id="d009l158" n="158">Hic michi nunc etiam dubii sub tempore belli</l>
                <l xml:id="d009l159" n="159">Affuit in somnis. Quis somnum dixerit illum?</l>
                <l xml:id="d009l160" n="160">Pervigil astabam. Fracta nam pace sub armis</l>
                <l xml:id="d009l161" n="161">Omnia fervebant; seroque in castra reversus</l>
                <l xml:id="d009l162" n="162">Contigeras animum. Iubeas si vera fateri,</l>
                <l xml:id="d009l163" n="163">Non timui; tamen in dubio spes fessa pependit</l>
                <l xml:id="d009l164" n="164">Usque sub occasum solis. Tum maxima pernox</l>
                <l xml:id="d009l165" n="165">Cura animum tenuit, quid secum postera ferret</l>
                <l xml:id="d009l166" n="166">Tot motus clausura dies. Hic nocte sub alta</l>
                <l xml:id="d009l167" n="167">Aspicio adventare senem, quem rara tegebant</l>
                <l xml:id="d009l168" n="168">Frusta toge et canis immixta et squalida barba.</l>
                <l xml:id="d009l169" n="169">Sedibus exierant oculi. Cava frontis ymago</l>
                <l xml:id="d009l170" n="170">Horrorem inculta cum maiestate ferebat.</l>
                <l xml:id="d009l171" n="171">Dirigui. Tunc ille manu similisque videnti</l>
                <l xml:id="d009l172" n="172">Occupat ancipitem Graioque hec more profatur:</l>
                <l xml:id="d009l173" n="173">'Salve, care michi Latie telluris amice</l>
                <l xml:id="d009l174" n="174">Unice! quodque diu votis animoque petisti,</l>
                <l xml:id="d009l175" n="175">Aspice qualis erat quondam dum vixit Homerus.</l>
                <l xml:id="d009l176" n="176">Huc ego vix tandem reserato carcere Ditis</l>
                <l xml:id="d009l177" n="177">Emersi, tacite perrumpens viscera terre'.</l>
                <l xml:id="d009l178" n="178">Procubui voluique pedes contingere pronus:</l>
                <l xml:id="d009l179" n="179">Umbra fuit nudeque heserunt oscula terre.</l>
                <l xml:id="d009l180" n="180">'Surge' ait 'et mecum ex equo, nam dignus es, ultro</l>
                <l xml:id="d009l181" n="181">Congredere et, dum tempus habes, tam sepe negato</l>
                <l xml:id="d009l182" n="182">Colloquio satiare meo'. Tum protinus ardens</l>
                <l xml:id="d009l183" n="183">Exsurgo 'Gentisque ingens o gloria' dixi</l>
                <l xml:id="d009l184" n="184">'Argolice summumque decus, quis talia tanto</l>
                <l xml:id="d009l185" n="185">Supplitia inflixit? Sacre quis lumina frontis</l>
                <l xml:id="d009l186" n="186">Natureque duces rapuit, tantumque nocere</l>
                <l xml:id="d009l187" n="187">Sustinuit mundo? Non hic michi creditus olim:</l>
                <l xml:id="d009l188" n="188">Lincea quin acies animo occursabat amanti</l>
                <l xml:id="d009l189" n="189">Visque oculis immensa tuis. Quos Grecia portus</l>
                <l xml:id="d009l190" n="190">Dives habet gemino late circumflua ponto;</l>
                <l xml:id="d009l191" n="191">Quos colles, que rura colit, que vallibus imis</l>
                <l xml:id="d009l192" n="192">Antra tenet, quenam frondosa cacumina silvis</l>
                <l xml:id="d009l193" n="193">Aut pelago scopulos, quos non michi lumine certo</l>
                <l xml:id="d009l194" n="194">Monstraris? Cernenda aliis longinqua dedisti,</l>
                <l xml:id="d009l195" n="195">Ipse propinqua videns minime? Miracula menti</l>
                <l xml:id="d009l196" n="196">Quanta mee! Egeo diffusas ecce profundo</l>
                <l xml:id="d009l197" n="197">Cicladas hinc numero; video quot litore flexus</l>
                <l xml:id="d009l198" n="198">Hellespontiaco: tu me nequis ipse tueri,</l>
                <l xml:id="d009l199" n="199">Ostendens tam multa michi!' Tum suscipit ille:</l>
                <l xml:id="d009l200" n="200">'Vera quidem memoras; sed non miranda. Quid ergo?</l>
                <l xml:id="d009l201" n="201">Qui michi corporeos Deus abstulit, ille nequibat</l>
                <l xml:id="d009l202" n="202">Restituisse alios quibus hec archana viderem?</l>
                <l xml:id="d009l203" n="203">Desine iussa Dei solitis onerare querelis,</l>
                <l xml:id="d009l204" n="204">Mortalis! Namque ista hominum stultissima lis est.</l>
                <l xml:id="d009l205" n="205">Iusta facit quecumque facit. Sed noscere cunta</l>
                <l xml:id="d009l206" n="206">Vestra nequit gravitas sub opaci carceris umbra.</l>
                <l xml:id="d009l207" n="207">Quam multis nocuere oculi visusque vagari</l>
                <l xml:id="d009l208" n="208">Compulit et cepto forsan semovit honesto!</l>
                <l xml:id="d009l209" n="209">Hinc ea sponte quidem, gravis ut nocituraque multis,</l>
                <l xml:id="d009l210" n="210">Sarcina deposita est. Quin hinc modo pergimus ultra?</l>
                <l xml:id="d009l211" n="211">Tu cecum ne sperne ducem. Fortasse videbis</l>
                <l xml:id="d009l212" n="212">Multa animo placitura tuo. Nec cura futuri</l>
                <l xml:id="d009l213" n="213">Solicitet casus. Quoniam lux crastina campos</l>
                <l xml:id="d009l214" n="214">Sanguine Penorum Latio victore rigabit'.</l>
                <l xml:id="d009l215" n="215">Prosequor augurio letus. .........</l>
                <l xml:id="d009l216" n="216">Hic ego - nam longe clausa sub valle sedentem</l>
                <l xml:id="d009l217" n="217">Aspexi iuvenem -: 'Dux o carissime, quisnam est,</l>
                <l xml:id="d009l218" n="218">Quem video teneras inter consistere lauros</l>
                <l xml:id="d009l219" n="219">Et viridante comas meditantem incingere ramo?</l>
                <l xml:id="d009l220" n="220">Nescio quid, nisi fallor, enim sub pectore versat</l>
                <l xml:id="d009l221" n="221">Egregiumque altumque nimis'. 'Non falleris' inquit:</l>
                <l xml:id="d009l222" n="222">'Agnosco iuvenem sera de gente nepotum,</l>
                <l xml:id="d009l223" n="223">Quem regio Italie, quemve ultima proferet etas.</l>
                <l xml:id="d009l224" n="224">Hunc tibi Tusca dabit latis Florentia muris</l>
                <l xml:id="d009l225" n="225">Romulea radice oriens, urbs inclita quondam,</l>
                <l xml:id="d009l226" n="226">Nunc nichil. Utve queas ortus confinia nosse,</l>
                <l xml:id="d009l227" n="227">Divitis egregius muros interluet urbis</l>
                <l xml:id="d009l228" n="228">Arnus in Ausonie descendens litora Pise.</l>
                <l xml:id="d009l229" n="229">Ille diu profugas revocabit carmine Musas</l>
                <l xml:id="d009l230" n="230">Tempus in extremum, veteresque Elicone Sorores</l>
                <l xml:id="d009l231" n="231">Restituet, vario quamvis agitante tumultu;</l>
                <l xml:id="d009l232" n="232">Francisco cui nomen erit; qui grandia facta,</l>
                <l xml:id="d009l233" n="233">Vidisti que cunta oculis, ceu corpus in unum</l>
                <l xml:id="d009l234" n="234">Colliget: Hispanas acies Libieque labores</l>
                <l xml:id="d009l235" n="235">Scipiadamque tuum: titulusque poematis illi</l>
                <l xml:id="d009l236" n="236">AFRICA. Quin etiam ingenii fiducia quanta,</l>
                <l xml:id="d009l237" n="237">Quantus aget laudum stimulus! seroque triumpho</l>
                <l xml:id="d009l238" n="238">Hic tandem ascendet Capitolia vestra, nec ipsum</l>
                <l xml:id="d009l239" n="239">Mundus iners studiisque aliis tunc ebria turba</l>
                <l xml:id="d009l240" n="240">Terrebit quin insigni florentia lauro</l>
                <l xml:id="d009l241" n="241">Tempora descendens referat comitante Senatu.</l>
                <l xml:id="d009l242" n="242">Hinc modo tantus amor, tanta est reverentia lauri.</l>
                <l xml:id="d009l243" n="243">Omnibus ex silvis iam nunc sibi gratior una est</l>
                <l xml:id="d009l244" n="244">Delphica; iamque novas discit connectere frondes</l>
                <l xml:id="d009l245" n="245">Serta gerens; iam venturi presagia mulcent.</l>
                <l xml:id="d009l246" n="246">Iste senescenti tantum illo in tempore Rome</l>
                <l xml:id="d009l247" n="247">Carior, annose quantum contingere matri</l>
                <l xml:id="d009l248" n="248">Filius ille solet, quem post lacrimosa sepulcra</l>
                <l xml:id="d009l249" n="249">Natorum vidue sterilis tandem attulit alvus.</l>
                <l xml:id="d009l250" n="250">Illa quidem, que iam lustris nil tale ducentis</l>
                <l xml:id="d009l251" n="251">Viderit, hunc magno spectabit leta favore,</l>
                <l xml:id="d009l252" n="252">Laurea dum capiet, dum templis serta relinquet</l>
                <l xml:id="d009l253" n="253">Primitiasque suas sanctas affiget ad aras.</l>
                <l xml:id="d009l254" n="254">Florentina omnis magis ut sit grata propago</l>
                <l xml:id="d009l255" n="255">Idem unus tibi, Roma, dabit, nec protinus urbem</l>
                <l xml:id="d009l256" n="256">Peniteat Tusci fundasse ad gurgitis undam.</l>
                <l xml:id="d009l257" n="257">Hic quoque magnorum laudes studiosus avorum</l>
                <l xml:id="d009l258" n="258">Digeret extrema relegens ab origine fortes</l>
                <l xml:id="d009l259" n="259">Romulidas, vestrumque genus sermone soluto</l>
                <l xml:id="d009l260" n="260">Historicus, titulosque urbis et nomina reddet.</l>
                <l xml:id="d009l261" n="261">In medio effulgens nec corpore parvus eodem</l>
                <l xml:id="d009l262" n="262">Magnus erit Scipio; seque ipse fatebitur ultro</l>
                <l xml:id="d009l263" n="263">Plus nulli debere viro. At si vita manebit</l>
                <l xml:id="d009l264" n="264">Longior, et nullo prevertet turbine ceptum</l>
                <l xml:id="d009l265" n="265">Impetus alter iter, tunc ampla volumina cernes</l>
                <l xml:id="d009l266" n="266">Magnarum rerum vario distincta colore</l>
                <l xml:id="d009l267" n="267">In tempus perducta suum. Quis cunta renarret</l>
                <l xml:id="d009l268" n="268">Que clausa sub mente gerit?'. Pulsabar hanelo</l>
                <l xml:id="d009l269" n="269">Pectore, visendi cupidus cupidusque loquendi</l>
                <l xml:id="d009l270" n="270">Interea, et magnum - quis credere posset? - Homerum</l>
                <l xml:id="d009l271" n="271">Dulcibus optabam verbis imponere metam.</l>
                <l xml:id="d009l272" n="272">Iam michi carus erat te propter et alta relatu</l>
                <l xml:id="d009l273" n="273">Cetera. Procedo sensim propiorque parumper</l>
                <l xml:id="d009l274" n="274">Conspicio curis gravidum sub flore iuvente</l>
                <l xml:id="d009l275" n="275">Et calamo herentem viridique in gramine septum</l>
                <l xml:id="d009l276" n="276">Arboribus variis nitidissima flumina iuxta</l>
                <l xml:id="d009l277" n="277">Ac gelidos inter fontes rupesque prealtas.</l>
                <l xml:id="d009l278" n="278">'Respice' dux inquit 'que sint umbracula ruris</l>
                <l xml:id="d009l279" n="279">Effigiesque sui. Namque hic ad talia primum</l>
                <l xml:id="d009l280" n="280">Eriget ingenium; variis mox partibus Orbis</l>
                <l xml:id="d009l281" n="281">Et terra pelagoque vagus concepta per annos</l>
                <l xml:id="d009l282" n="282">Desperata sinet. Vix rerum turbine tandem</l>
                <l xml:id="d009l283" n="283">Explicitus magno transibit plurima cursu'.</l>
                <l xml:id="d009l284" n="284">Singula mirabar, vix auditaque salute</l>
                <l xml:id="d009l285" n="285">Sustulerat gravis ille oculos et dicta parabat,</l>
                <l xml:id="d009l286" n="286">Cum matutino litui clangore repente</l>
                <l xml:id="d009l287" n="287">Excutior visis, somnusque recessit inanis,</l>
                <l xml:id="d009l288" n="288">Teque aciem video mediis educere campis</l>
                <l xml:id="d009l289" n="289">Sublimem hortantemque viros et signa moventem."</l>
                <l xml:id="d009l290" n="290">Ennius, interea, dum talibus ore disertus</l>
                <l xml:id="d009l291" n="291">Equoreum permulcet iter - iam fessus hanelos</l>
                <l xml:id="d009l292" n="292">Phebus Athlanteo recreabat gurgite currus -</l>
                <l xml:id="d009l293" n="293">Haud aliter quam qui levibus per plana quadrigis</l>
                <l xml:id="d009l294" n="294">Vectus et irriguo perfusus membra sopore</l>
                <l xml:id="d009l295" n="295">Non sentit transire diem longamque repente</l>
                <l xml:id="d009l296" n="296">Decrevisse viam stupet et vix credulus audit,</l>
                <l xml:id="d009l297" n="297">Hesperio levus Zephirus surgebat ab axe.</l>
                <l xml:id="d009l298" n="298">Vela levat classis; tum dextro tramite prore</l>
                <l xml:id="d009l299" n="299">Volvuntur, fratrisque locum vice Cinthia pernox</l>
                <l xml:id="d009l300" n="300">Invigilat, lassisque datum requiescere nautis.</l>
                <l xml:id="d009l301" n="301">Remigis ut strepitus siluit stridorque rudentum,</l>
                <l xml:id="d009l302" n="302">Scipio mitis ait: "Seu sunt, seu talia fingis,</l>
                <l xml:id="d009l303" n="303">Dulcia sunt, fateor, sensusque et pectora mulcent.</l>
                <l xml:id="d009l304" n="304">Illum equidem iam nunc iuvenemque novumque poetam</l>
                <l xml:id="d009l305" n="305">Complector, tibi nunc visum quondamque parenti,</l>
                <l xml:id="d009l306" n="306">Promissumque michi gemino sponsore profecto</l>
                <l xml:id="d009l307" n="307">Diligo, quisquis erit; si nullus, diligo nullum."</l>
                <l xml:id="d009l308" n="308">Dixerat, et facili prebebant corpora somno.</l>
                <l xml:id="d009l309" n="309">Sol pelago rediens ubi primum emersit Eoo,</l>
                <l xml:id="d009l310" n="310">Ingentesque procul iactabat carbasus umbras,</l>
                <l xml:id="d009l311" n="311">Litora prospiciunt alacres Lilibeia naute</l>
                <l xml:id="d009l312" n="312">Trinacriamque pari concordes voce salutant.</l>
                <l xml:id="d009l313" n="313">Iam Drepanum pretervecti iamque omne remensi</l>
                <l xml:id="d009l314" n="314">Inde latus Siculum, solide telluris in arvis</l>
                <l xml:id="d009l315" n="315">Ut primum posuere pedes, pulcerrima rura</l>
                <l xml:id="d009l316" n="316">Terrestri secuere via. Non carmine nostro</l>
                <l xml:id="d009l317" n="317">Letitia Italie, non occursantia passim</l>
                <l xml:id="d009l318" n="318">Agmina victori, populi non urbibus haustis</l>
                <l xml:id="d009l319" n="319">Servata grates pro libertate canentes</l>
                <l xml:id="d009l320" n="320">Stare queant; donec patrie sub menia ventum est</l>
                <l xml:id="d009l321" n="321">Et luxit sperata dies tempusque triumphi.</l>
                <l xml:id="d009l322" n="322">Hic quoque, Calliope, quamquam sub fine voceris,</l>
                <l xml:id="d009l323" n="323">Dextra veni seroque favens assiste labori.</l>
                <l xml:id="d009l324" n="324">Pulcrior Ausonio nunquam surrexerat orbi</l>
                <l xml:id="d009l325" n="325">Ulla dies. Roseo vultum suffusa rubore</l>
                <l xml:id="d009l326" n="326">Phebeos frenabat agens Aurora iugales;</l>
                <l xml:id="d009l327" n="327">Letior ipse quidem solito et formosior alte</l>
                <l xml:id="d009l328" n="328">Imperiis urgebat equos, iam lumine Romam</l>
                <l xml:id="d009l329" n="329">Appenninigene spectans de vertice silve.</l>
                <l xml:id="d009l330" n="330">Conveniunt proceres, portis ruit obvia turba.</l>
                <l xml:id="d009l331" n="331">Sexus uterque frequens, etas se proripit omnis,</l>
                <l xml:id="d009l332" n="332">Omnis honor omnisque gradus: substernitur auro</l>
                <l xml:id="d009l333" n="333">Omne solum et variis resplendent pulpita gemmis.</l>
                <l xml:id="d009l334" n="334">Purpura per vicos sparsa est et purpura tectis</l>
                <l xml:id="d009l335" n="335">Obtentu factura viris victoribus umbras.</l>
                <l xml:id="d009l336" n="336">Inde senum miti descendunt agmina vultu,</l>
                <l xml:id="d009l337" n="337">Hinc iuvenum phalerata phalanx in limine primo</l>
                <l xml:id="d009l338" n="338">Exceptura ducem. Facie subit ille serena</l>
                <l xml:id="d009l339" n="339">Ardua purpureo residens sua menia curru</l>
                <l xml:id="d009l340" n="340">Et niveis invectus equis; generisque ferebat</l>
                <l xml:id="d009l341" n="341">Etherei frons alma fidem. Tum milia vinctis</l>
                <l xml:id="d009l342" n="342">Post tergum manibus captivi tristia vulgi</l>
                <l xml:id="d009l343" n="343">Procedunt: Macedum proceres, quo bella Philippus</l>
                <l xml:id="d009l344" n="344">Foverat auxilio: Sopater dux primus et ipsum</l>
                <l xml:id="d009l345" n="345">Sanguine contingens regem mestissimus ibat;</l>
                <l xml:id="d009l346" n="346">Post omnis legio gravibus connexa cathenis</l>
                <l xml:id="d009l347" n="347">Insequitur. Tum parte alia spectacula magni</l>
                <l xml:id="d009l348" n="348">Siphacis: miseranda habitu namque obruta vinclis</l>
                <l xml:id="d009l349" n="349">Maiestas lacrimis pectus terramque rigabat</l>
                <l xml:id="d009l350" n="350">Flensque retro ad magnum referebat lumina crebro</l>
                <l xml:id="d009l351" n="351">Humida victorem: qualem sprevisset amicum</l>
                <l xml:id="d009l352" n="352">Mente notans tacita. Preter tot dura ruine</l>
                <l xml:id="d009l353" n="353">Angebat miserum pudor. Ingens turba suorum</l>
                <l xml:id="d009l354" n="354">Regia consequitur tremulo vestigia gressu.</l>
                <l xml:id="d009l355" n="355">Hinc meriti cives, laqueis gens perfida iustis</l>
                <l xml:id="d009l356" n="356">Penorum perplexa venit, pulcerrima Rome</l>
                <l xml:id="d009l357" n="357">Menia suspiciens: dux frater Hanibalis illis</l>
                <l xml:id="d009l358" n="358">Primus erat; Maure subeunt post agmina gentis</l>
                <l xml:id="d009l359" n="359">Gallorumque manus; Italus namque ordine in illo</l>
                <l xml:id="d009l360" n="360">Nemo fuit: digna meritos mulctaverat omnes</l>
                <l xml:id="d009l361" n="361">Morte simul, terreque hostes mandaverat Afre</l>
                <l xml:id="d009l362" n="362">Indignos patrie aspectu et tellure sepulcri.</l>
                <l xml:id="d009l363" n="363">Ante ebur et radians aurum et pretiosa supellex</l>
                <l xml:id="d009l364" n="364">Et vestes ostro insignes penitusque potentum</l>
                <l xml:id="d009l365" n="365">Divitie regum pompa celebrante vehuntur.</l>
                <l xml:id="d009l366" n="366">Inde graves clipei prereptaque fortibus arma</l>
                <l xml:id="d009l367" n="367">Signaque et horrentes galee cristeque trementes;</l>
                <l xml:id="d009l368" n="368">Post tristes ducuntur equi domitique elephantes</l>
                <l xml:id="d009l369" n="369">Demissa cervice graves. Puerilia circum</l>
                <l xml:id="d009l370" n="370">Milia funduntur: turba obstrepit inscia rerum,</l>
                <l xml:id="d009l371" n="371">Bellua Barbarico quod tanta veniret ab orbe.</l>
                <l xml:id="d009l372" n="372">Hinc illinc Romana acies erepta nefando</l>
                <l xml:id="d009l373" n="373">Servitio letumque canens ex more triumphum</l>
                <l xml:id="d009l374" n="374">Concelebrat, nequeuntque oculos satiare videndo</l>
                <l xml:id="d009l375" n="375">Servatore suo. Prior it Terentius horum</l>
                <l xml:id="d009l376" n="376">Culleo: vir clarus, Latia tunc urbe senator,</l>
                <l xml:id="d009l377" n="377">Libertus veluti carum coluisse patronum</l>
                <l xml:id="d009l378" n="378">Scipiadam fertur vitam obsequiosus in omnem.</l>
                <l xml:id="d009l379" n="379">Ultimus it victor. Latiis exercitus armis</l>
                <l xml:id="d009l380" n="380">Atque equitum peditumque acies, velut obvius esset</l>
                <l xml:id="d009l381" n="381">Hanibal in primo venturus limine contra,</l>
                <l xml:id="d009l382" n="382">Tum tube et horrisonis victricia classica late</l>
                <l xml:id="d009l383" n="383">Perstrepuere modis: tremuerunt Tybridis unde</l>
                <l xml:id="d009l384" n="384">Ac circum pavet omne nemus; fragor horridus Albam</l>
                <l xml:id="d009l385" n="385">Argolicumque quatit Tibur gelidumque Soracte</l>
                <l xml:id="d009l386" n="386">Et Prenestinis rigidas in collibus arces.</l>
                <l xml:id="d009l387" n="387">Sic tandem insueto Capitolia celsa triumpho</l>
                <l xml:id="d009l388" n="388">Ingreditur, gratesque deis persolvit amicis;</l>
                <l xml:id="d009l389" n="389">Immensumque auri montem ingentesque recondit</l>
                <l xml:id="d009l390" n="390">Thesauros in templa Iovis, tempusque per omne</l>
                <l xml:id="d009l391" n="391">Ditavit patriam. Sibi sed cognomine solo</l>
                <l xml:id="d009l392" n="392">Contentus nichil hic proprias invexit in edes.</l>
                <l xml:id="d009l393" n="393">Nec dubium quin ad reliquos per bella triumphos</l>
                <l xml:id="d009l394" n="394">Straverit ense viam atque Orbis patefecerit Urbi</l>
                <l xml:id="d009l395" n="395">Imperium: puduit neminem Carthagine victa</l>
                <l xml:id="d009l396" n="396">Subdere colla iugo, dominosque agnoscere mundi</l>
                <l xml:id="d009l397" n="397">Romanos bello indomitos populumque Quirini.</l>
                <l xml:id="d009l398" n="398">Ipse coronatus lauro frondente per urbem</l>
                <l xml:id="d009l399" n="399">Letus iit totam Tarpeia rupe reversus.</l>
                <l xml:id="d009l400" n="400">Ennius ad dextram victoris, tempora fronde</l>
                <l xml:id="d009l401" n="401">Substringens parili, studiorum almeque Poesis</l>
                <l xml:id="d009l402" n="402">Egit honoratum sub tanto auctore triumphum.</l>
                <l xml:id="d009l403" n="403">Post alii atque alii studio certante secuti.</l>
                <l xml:id="d009l404" n="404">Ipse ego ter centum labentibus ordine lustris</l>
                <l xml:id="d009l405" n="405">Dumosam tentare viam et vestigia rara</l>
                <l xml:id="d009l406" n="406">Viribus imparibus fidens utcumque peregi,</l>
                <l xml:id="d009l407" n="407">Frondibus atque loco simul et cognomine claro</l>
                <l xml:id="d009l408" n="408">Heroum veterum tantos imitatus honores,</l>
                <l xml:id="d009l409" n="409">Irrita ne Grai fierent presagia vatis.</l>
                <l xml:id="d009l410" n="410">Nunc ego non ausim vos hinc ad tristia, Dive,</l>
                <l xml:id="d009l411" n="411">Materiamque trucem post tot modo leta vocare.</l>
                <l xml:id="d009l412" n="412">Quin potius longe fugite atque avertite vultus.</l>
                <l xml:id="d009l413" n="413">Certe ego vobiscum fugiam tristesque querelas</l>
                <l xml:id="d009l414" n="414">Invidie, procerum crimen culpamque Senatus</l>
                <l xml:id="d009l415" n="415">Non referam, populique nefas ac sponte receptum</l>
                <l xml:id="d009l416" n="416">Exilium mortemque ducis titulumque dolentis</l>
                <l xml:id="d009l417" n="417">Aspera marmoreo subscriptaque iurgia busto.</l>
                <l xml:id="d009l418" n="418">Hec memorent alii: michi nam certissima mens est</l>
                <l xml:id="d009l419" n="419">Hic metam posuisse operi; patiarque nec unquam</l>
                <l xml:id="d009l420" n="420">Carmine tam mesto sacras maculare Sorores.</l>
                <l xml:id="d009l421" n="421">O mea non parvo michi consummata labore</l>
                <l xml:id="d009l422" n="422">Africa! dum crescis, dum te comens relegensque</l>
                <l xml:id="d009l423" n="423">Mulceo, magnanimum Mors importuna Robertum</l>
                <l xml:id="d009l424" n="424">Intempestive mundo subtraxit egenti;</l>
                <l xml:id="d009l425" n="425">Et michi prerepta penitus dulcedine vite,</l>
                <l xml:id="d009l426" n="426">Speratum tibi clausit iter. Quo tramite perges,</l>
                <l xml:id="d009l427" n="427">Infelix? Monstrabo viam. Non atria luctu</l>
                <l xml:id="d009l428" n="428">Turbida funereo, non dulcia limina quondam</l>
                <l xml:id="d009l429" n="429">Parthenopea petes. Tepidi nova saxa sepulcri</l>
                <l xml:id="d009l430" n="430">Tristis adi lacrimisque riga. Cum videris illic</l>
                <l xml:id="d009l431" n="431">Ingentem exigua regem tellure iacentem,</l>
                <l xml:id="d009l432" n="432">Te sibi viventi promissam redde sepulto</l>
                <l xml:id="d009l433" n="433">Ac cineri persolve sacro: nam spiritus astra</l>
                <l xml:id="d009l434" n="434">Iam repetens, terrasque retro despectat inertes;</l>
                <l xml:id="d009l435" n="435">Sceptra caduca fugit, mortales negligit actus.</l>
                <l xml:id="d009l436" n="436">Ille tamen, quamquam regni diadema relicti</l>
                <l xml:id="d009l437" n="437">Rideat et curas veteres, nimiosque labores</l>
                <l xml:id="d009l438" n="438">Erroresque hominum solio miseratus ab alto,</l>
                <l xml:id="d009l439" n="439">Nos, nisi fallor, amat; nostri mitissimus olim</l>
                <l xml:id="d009l440" n="440">Arbiter ingenii. Quo terris sidere rapto</l>
                <l xml:id="d009l441" n="441">Heu heu quam vereor ne quid tibi durior etas</l>
                <l xml:id="d009l442" n="442">Obstrepat et titulis insultet ceca decoris!</l>
                <l xml:id="d009l443" n="443">Hospes Pyeridum nostro iam solus in evo</l>
                <l xml:id="d009l444" n="444">Reddere promeritum studiis qui nosset honorem,</l>
                <l xml:id="d009l445" n="445">Interiit: secumque simul spes nostra recessit.</l>
                <l xml:id="d009l446" n="446">Felices quos illa prius meliora tulerunt</l>
                <l xml:id="d009l447" n="447">Tempora! Nosque utinam.... Nequicquam vana precamur!</l>
                <l xml:id="d009l448" n="448">Non licet ire retro. Nos cunta novissima seros</l>
                <l xml:id="d009l449" n="449">Et ferus adverso prospexit Iupiter axe.</l>
                <l xml:id="d009l450" n="450">Utendum sorte est et sidera nostra sequenda,</l>
                <l xml:id="d009l451" n="451">Qua ducunt, ne forte trahant. Michi degere vitam</l>
                <l xml:id="d009l452" n="452">Impositum varia rerum turbante procella.</l>
                <l xml:id="d009l453" n="453">At tibi fortassis, si - quod mens sperat et optat -</l>
                <l xml:id="d009l454" n="454">Es post me victura diu, meliora supersunt</l>
                <l xml:id="d009l455" n="455">Secula: non omnes veniet Letheus in annos</l>
                <l xml:id="d009l456" n="456">Iste sopor! Poterunt discussis forte tenebris</l>
                <l xml:id="d009l457" n="457">Ad purum priscumque iubar remeare nepotes.</l>
                <l xml:id="d009l458" n="458">Tunc Elicona nova revirentem stirpe videbis,</l>
                <l xml:id="d009l459" n="459">Tunc lauros frondere sacras; tunc alta resurgent</l>
                <l xml:id="d009l460" n="460">Ingenia atque animi dociles, quibus ardor honesti</l>
                <l xml:id="d009l461" n="461">Pyeridum studii veterem geminabit amorem.</l>
                <l xml:id="d009l462" n="462">Tu nomen renovare meum studiosa memento:</l>
                <l xml:id="d009l463" n="463">Qua potes, hac redeat saltem sua fama sepulto</l>
                <l xml:id="d009l464" n="464">Et cineri reddatur honos. Michi dulcior illo</l>
                <l xml:id="d009l465" n="465">Vita erit in populo et contemptrix gloria busti.</l>
                <l xml:id="d009l466" n="466">Interea tamen hec, iubeo, per inertia transi</l>
                <l xml:id="d009l467" n="467">Agmina solicito populorum incognita passu,</l>
                <l xml:id="d009l468" n="468">Vix procul extremo salutata a limine linquens,</l>
                <l xml:id="d009l469" n="469">Heu paucas habitura domos et rara per Orbem</l>
                <l xml:id="d009l470" n="470">Hospitia! At si quem vere virtutis amicum</l>
                <l xml:id="d009l471" n="471">Obtulerint tua fata tibi, secura repostum</l>
                <l xml:id="d009l472" n="472">Angustumque precare locum sub paupere tecto,</l>
                <l xml:id="d009l473" n="473">Atque ibi, sola quidem potius peregrinaque semper</l>
                <l xml:id="d009l474" n="474">Quam comitata malis, annosa fronte senesces,</l>
                <l xml:id="d009l475" n="475">Donec ad alterius primordia veneris evi.</l>
                <l xml:id="d009l476" n="476">Tum iuvenesce precor, cum iam lux alma poetis</l>
                <l xml:id="d009l477" n="477">Commodiorque bonis cum primum affulserit etas.</l>
                <l xml:id="d009l478" n="478">Si iuvenem iuveni mediis avellere flammis</l>
                <l xml:id="d009l479" n="479">Contigit incolumem tumidasque efferre per undas,</l>
                <l xml:id="d009l480" n="480">Per te ipsam iam facta senex, precor, ista cavere</l>
                <l xml:id="d009l481" n="481">Post mea fata velis, quodque omnia proterit unum</l>
                <l xml:id="d009l482" n="482">Tempus edax rapidosque dies solemque vorantem</l>
                <l xml:id="d009l483" n="483">Secula et Invidie tristes contemnere morsus.</l>
            </div1>
        </body>
    </text>
</TEI>
