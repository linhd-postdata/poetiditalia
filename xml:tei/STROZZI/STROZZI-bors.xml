<?xml version="1.0" encoding="UTF-8"?>
<TEI xmlns:xsi="http://www.w3.org/2001/XMLSchema-instance" xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title xml:id="STROZZI-bors">
                    <title>Borsias</title>
                    <title type="short">Borsias</title>
                    <abbr>Bors.</abbr>
                    <bibl>W. Ludwig, 1977</bibl>
                </title>
                <author xml:id="STROZZI" n="156.000">
                    <name>Strozzi, Tito Vespasiano</name>
                    <date>Ferrara 1425 - 1505</date>
                    <date ana="114">Umanisti del Quattrocento (1374 - 1494)|Humanists of the XV<sup>th</sup> century (1374 - 1494)</date>
                    <persName>Tito Vespasiano Strozzi</persName>
                    <abbr>STROZZI</abbr>
                </author>
                <respStmt>
                    <resp>Reference basis text</resp>
                    <name>W. Ludwig, 1977</name>
                </respStmt>
            </titleStmt>
            <extent>
                <measure unit="words" quantity="35420">35420</measure>
            </extent>
            <publicationStmt>
                <publisher>
                    <ref target="http://www.mqdq.it">Musisque Deoque</ref>
                </publisher>
                <pubPlace>
                    <placeName>Venezia</placeName>, <country>ITALY</country>
                </pubPlace>
                <date when="2020-01-01">01/01/2020</date>
                <availability>
                    <p>Copyright 2020 - MQDQ Project</p>
                    <licence target="http://creativecommons.org/licenses/by-sa/4.0">
                        Distributed under a Creative Commons Attribution-ShareAlike 4.0 Unported License
                    </licence>
                </availability>
            </publicationStmt>
            <seriesStmt>
                <title>Poeti d'Italia in lingua Poeti d’Italia tra Medioevo e Rinascimento
                    Italian Poetry in Latin 13th-16th centuries</title>
                <respStmt>
                    <resp key="PDI">First developer of encoded collection</resp>
                    <persName>Luigi Tessarolo</persName>
                </respStmt>
                <respStmt>
                    <resp key="PDI">Principal investigator of collection</resp>
                    <persName>Paolo Mastandrea</persName>
                    <orgName>Università Ca' Foscari, Venezia</orgName>
                </respStmt>
                <respStmt>
                    <resp key="PDI">PRIN 1999 - PRIN 2001: Italian Research Project funded by Miur</resp>
                    <persName>Manlio Pastore Stocchi</persName>
                    <orgName>Università di Padova</orgName>
                    <persName>Roberta Cervani</persName>
                    <orgName>Università di Trieste</orgName>
                    <persName>Alberto Cavarzere</persName>
                    <orgName>Università di Verona</orgName>
                </respStmt>
                <respStmt>
                    <resp key="PDI">Text's metrical mark-up</resp>
                    <name>Andrea Bacianini</name>
                    <name>Costantino Moro</name>
                </respStmt>
                <respStmt>
                    <resp key="PDI" from="2020-09-01">Maintenance</resp>
                    <orgName>
                       <name>Venice Centre for Digital and Public Humanities (VeDPH) - Department of Humanities - Ca' Foscari University of Venice</name>
                       <email>vedph_at_unive_dot_it</email>
                    </orgName>
                </respStmt>
            </seriesStmt>
            <sourceDesc>
                <bibl>W. Ludwig, 1977</bibl>
            </sourceDesc>
        </fileDesc>
        <encodingDesc>
            <projectDesc>
                <p>TEI-conformant markup, version P5, MQDQ profile</p>
            </projectDesc>
            <metDecl xml:id="md" type="met">
                <metSym value="H">Esametri / Hexameters</metSym>
                <metSym value="E">Distici elegiaci / Elegiac couplets</metSym>
                <metSym value="h">Esametro / Hexameter</metSym><!-- in elegiac couplets -->
                <metSym value="P">Pentametri / Pentameters</metSym>
                <metSym value="p">Pentametro / Pentameter</metSym><!-- in elegiac couplets -->
                <metSym value="A">Adonii / Adonians</metSym>
                <metSym value="a">Adonio / Adonian</metSym><!-- in sapphic stanzas -->
                <metSym value="Y">Anapesti / Anapaests</metSym>
                <metSym value="N">Versi arcaici / Archaic verses</metSym><!-- verses of archaic poetry (saturni, cretici, bacchei, reiziani etc.)-->
                <metSym value="S">Saffici / Sapphics</metSym><!-- without strophic structure -->
                <metSym value="S1">Strofe saffiche / Sapphic stanzas</metSym><!-- with adonian in the fourth position: pattern SSSA -->
                <metSym value="S2">Strofe saffiche ampliate / Expanded sapphic stanzas</metSym><!-- with adonian not in the fourth position -->
                <metSym value="L">Alcaici / Alcaics</metSym><!-- without strophic structure -->
                <metSym value="L1">Strofe alcaiche / Alcaic stanzas</metSym>
                <metSym value="D">Asclepiadei / Asclepiadeans</metSym><!-- without strophic structure -->
                <metSym value="D2">Strofe asclepiadee seconde / Second asclepiadean stanzas</metSym><!-- pattern DDDO -->
                <metSym value="D3">Strofe asclepiadee terze / Third asclepiadean stanzas</metSym><!-- pattern DDOO -->
                <metSym value="C">Archilochei / Archilocheans</metSym>
                <metSym value="F">Endecasillabi falecii / Phalecian hendecasyllables</metSym>
                <metSym value="O">Altri eolici / Other aeolics</metSym>
                <metSym value="I">Ionici / Ionics</metSym>
                <metSym value="G">Giambici / Iambic metres</metSym>
                <metSym value="G1">Trimetri-Dimetri giambici / Iambic trimeter-dimeter</metSym>
                <metSym value="T">Trocaici / Trochaic metres</metSym>
                <metSym value="R">Ritmi / Rhythmic verses</metSym>
                <metSym value="V">Altri metri / Other metres</metSym>
                <metSym value="K">Commatici / ?</metSym>
                <metSym value="W">Verso corrotto / Corrupt verse</metSym>
                <metSym value="X">Linea non metrica / Extra-text</metSym>
            </metDecl>
        </encodingDesc>
        <profileDesc>
            <langUsage>
                <language ident="lat">Latin</language>
            </langUsage>
            <textClass>
                <keywords>
                    <term type="form">poetry</term>
                    <term type="source">literary</term>
                    <term type="meter">Hexameters</term>
                </keywords>
            </textClass>
            <creation>
                <idno>1.00</idno>
                <date></date>
            </creation>
        </profileDesc>
    </teiHeader>
    <text>
        <body>
            <div1 xml:id="d001" type="section" decls="#md" met="H">
                <head>
                    <title>1</title>
                    <abbr>1</abbr>
                    <bibl source="digital">Annachiara Barizza</bibl>
                </head>
                <l xml:id="d001l1" n="1">Sollicitos error cecinit iuvenilis amores,</l>
                <l xml:id="d001l2" n="2">Ingenii florentis opus. Mox lentus in umbris,</l>
                <l xml:id="d001l3" n="3">Quartisana, tuis agrestia carmina lusi.</l>
                <l xml:id="d001l4" n="4">Devia nunc alio peragrare Heliconia passu</l>
                <l xml:id="d001l5" n="5">Dum meditor, se Borsi offert mihi gloria, quo sub</l>
                <l xml:id="d001l6" n="6">Aurea nunc agitur populis felicibus aetas,</l>
                <l xml:id="d001l7" n="7">Unde novum caelo promittere numina sydus</l>
                <l xml:id="d001l8" n="8">Certa fides. Hic erit merito mihi carminis autor.</l>
                <l xml:id="d001l9" n="9">Magnanimosque duces atque alta exordia dicam</l>
                <l xml:id="d001l10" n="10">Gentis Atestinae Troiana ab origine ductae;</l>
                <l xml:id="d001l11" n="11">Nec minus egregia referam virtute receptum</l>
                <l xml:id="d001l12" n="12">Aequore ab Adriaco Tyrrheni ad littoris undas</l>
                <l xml:id="d001l13" n="13">Praeclarum imperium et populis data iura subactis.</l>
                <l xml:id="d001l14" n="14">Haec igitur, Musae, vestro si numine fretus</l>
                <l xml:id="d001l15" n="15">Aggredior, vos este duces ingentibus orsis</l>
                <l xml:id="d001l16" n="16">Ac mecum seriem tantorum evolvite rerum!</l>
                <l xml:id="d001l17" n="17">Est plaga convexo caeli sublimis in axe,</l>
                <l xml:id="d001l18" n="18">Quam media nondum Sol cursus parte peracta</l>
                <l xml:id="d001l19" n="19">Paene suis attingit equis ac roscida Phoebe</l>
                <l xml:id="d001l20" n="20">Altius oppositam directo lumine cernit.</l>
                <l xml:id="d001l21" n="21">Hanc senior genius sedem incolit, arduus unde</l>
                <l xml:id="d001l22" n="22">Terrarum tractus omnes pontumque vagantem</l>
                <l xml:id="d001l23" n="23">Despicit ac vires cunctis alimentaque rebus</l>
                <l xml:id="d001l24" n="24">Immittit; sic fata iubent et rector Olympi.</l>
                <l xml:id="d001l25" n="25">Prisca olim dictu mirabile credidit aetas</l>
                <l xml:id="d001l26" n="26">Hunc: per se genitum nullos habuisse parentes</l>
                <l xml:id="d001l27" n="27">Conveniensque sibi Autogenae tunc nomen adeptum.</l>
                <l xml:id="d001l28" n="28">Quo patre in incertum longis abducimur annis;</l>
                <l xml:id="d001l29" n="29">Fautorem natura suum tamen esse fatetur</l>
                <l xml:id="d001l30" n="30">Ac velut autori rerum mitissima paret.</l>
                <l xml:id="d001l31" n="31">Ille hominum genus a prisca pietate fideque</l>
                <l xml:id="d001l32" n="32">Degenerasse videns et humum, quae semine nullo</l>
                <l xml:id="d001l33" n="33">Passim sponte sua prius omnia ferre solebat,</l>
                <l xml:id="d001l34" n="34">Nunc hominum studio cultuque boumque labore</l>
                <l xml:id="d001l35" n="35">Perdomitam miseris sperata alimenta negare,</l>
                <l xml:id="d001l36" n="36">Indoluit graviterque tulit sua iura suasque</l>
                <l xml:id="d001l37" n="37">Infringi vires; tum pectore concitus imo</l>
                <l xml:id="d001l38" n="38">Constitit ante Iovem et tristi haec deus ore locutus:</l>
                <l xml:id="d001l39" n="39">"Quo mea se tandem constans patientia vertet,</l>
                <l xml:id="d001l40" n="40">O pater? An merui, populis sim ut fabula cunctis?</l>
                <l xml:id="d001l41" n="41">Iam me odere omnes passim; quicquidque per orbem</l>
                <l xml:id="d001l42" n="42">Infandum, triste, obscoenum et sine legibus ullis</l>
                <l xml:id="d001l43" n="43">Mortales audent, in me omnis culpa refertur.</l>
                <l xml:id="d001l44" n="44">Ipse velut scelerum furias causamque malorum</l>
                <l xml:id="d001l45" n="45">Omnibus inspirem et iubeam, discedere ab aequo!</l>
                <l xml:id="d001l46" n="46">At si forte seges nonnumquam fallit avarum</l>
                <l xml:id="d001l47" n="47">Agricolam et frustra pendentibus uva racemis</l>
                <l xml:id="d001l48" n="48">Evanescit et in ventum spes fertur olivae,</l>
                <l xml:id="d001l49" n="49">Si Borea stridente cadunt florentia poma,</l>
                <l xml:id="d001l50" n="50">Arida si victum pecori morientibus herbis</l>
                <l xml:id="d001l51" n="51">Prata negant, si morbi homines, armenta gregesque</l>
                <l xml:id="d001l52" n="52">Infestant, gentes passae haec me protinus unum</l>
                <l xml:id="d001l53" n="53">Respiciunt gravibusque notant ea facta querelis;</l>
                <l xml:id="d001l54" n="54">Vel senio me defecisse nihilque valere</l>
                <l xml:id="d001l55" n="55">Immemorem vel me commissi muneris aiunt.</l>
                <l xml:id="d001l56" n="56">Scis tamen, Omnipotens, neque enim non omnia nosti</l>
                <l xml:id="d001l57" n="57">Expertes culpae nos esse et criminis huius</l>
                <l xml:id="d001l58" n="58">Atque omni studio curare, ut fraude remota</l>
                <l xml:id="d001l59" n="59">Optima sint maneantque diu, quaecumque creasti.</l>
                <l xml:id="d001l60" n="60">Nec vero quemquam ex istis quos numina caeli</l>
                <l xml:id="d001l61" n="61">Appellant, pater, incuso, quod saepius atris</l>
                <l xml:id="d001l62" n="62">Cladibus affligunt terras, mortalibus ipsi</l>
                <l xml:id="d001l63" n="63">Infensi, dum quisque suas ulciscitur iras.</l>
                <l xml:id="d001l64" n="64">Usque pati nequeo mea iura meosque labores</l>
                <l xml:id="d001l65" n="65">Culpari immerito tantamque insurgere molem</l>
                <l xml:id="d001l66" n="66">Undique nimirum divum mihi nemine laeso,</l>
                <l xml:id="d001l67" n="67">Quos ego vel nullos memini considere caelo</l>
                <l xml:id="d001l68" n="68">Vel saltem raros, divina potentia cum me</l>
                <l xml:id="d001l69" n="69">Praefecit rebus munusque hoc sumere iussit.</l>
                <l xml:id="d001l70" n="70">Si deus esse feror, si me dignaris Olympo,</l>
                <l xml:id="d001l71" n="71">Dedecus a nobis hoc aufer, maxime divum!</l>
                <l xml:id="d001l72" n="72">Aut mihi succedat, quem numquam iniuria turbet,</l>
                <l xml:id="d001l73" n="73">Aut mihi tu vires antiquas redde, neque ullus</l>
                <l xml:id="d001l74" n="74">Implicet huc sese, mea qui deus acta refellat.</l>
                <l xml:id="d001l75" n="75">Sit ver perpetuum atque eadem sit gloria terrae</l>
                <l xml:id="d001l76" n="76">Et similes illis, quos aurea protulit aetas,</l>
                <l xml:id="d001l77" n="77">Nunc quoque sint homines atque haec mala semina tolle,</l>
                <l xml:id="d001l78" n="78">Ne qua hominum post haec divos audacia laedat;</l>
                <l xml:id="d001l79" n="79">Utque mihi aeternum est, sic inviolabile numen</l>
                <l xml:id="d001l80" n="80">Officio praesit; satis est non spernere magni</l>
                <l xml:id="d001l81" n="81">Iussa Iovis neque nos alium cognoscere regem".</l>
                <l xml:id="d001l82" n="82">Dixerat, et varie superos ea dicta movebant.</l>
                <l xml:id="d001l83" n="83">Ac velut accitos ingens ubi curia patres</l>
                <l xml:id="d001l84" n="84">Accepit magno in populo, tunc ordine si quis</l>
                <l xml:id="d001l85" n="85">Assurgens orare parat, silet omnis et aures</l>
                <l xml:id="d001l86" n="86">Praebet turba viro in medium non vana ferenti;</l>
                <l xml:id="d001l87" n="87">Ille ubi conticuit, consessum audita per omnem</l>
                <l xml:id="d001l88" n="88">Mox hominum studiis animos discordibus actos</l>
                <l xml:id="d001l89" n="89">Verba acuunt; dictis favet hic, contrarius ille</l>
                <l xml:id="d001l90" n="90">Haud reticet nec sentit idem. Terrena deorum</l>
                <l xml:id="d001l91" n="91">Concilio si fas conferre, haud secius illic</l>
                <l xml:id="d001l92" n="92">Contigit, et genium pars haec laudare loquentem</l>
                <l xml:id="d001l93" n="93">Non levia et quae posse putant conducere mundo,</l>
                <l xml:id="d001l94" n="94">Pars illi obstrepere et nimis se tollere fastu</l>
                <l xml:id="d001l95" n="95">Liberiusque loqui et contemnere numina visus.</l>
                <l xml:id="d001l96" n="96">Ergo illi solita ingentem praestare favorem</l>
                <l xml:id="d001l97" n="97">Hactenus haud aequa tulerat Saturnia mente</l>
                <l xml:id="d001l98" n="98">Verba dei nec passa moram Tritonida nutu,</l>
                <l xml:id="d001l99" n="99">Quae cuperet responsa dari, monuisse putatur,</l>
                <l xml:id="d001l100" n="100">Non infensa quidem aut odio stimulata maligno,</l>
                <l xml:id="d001l101" n="101">Sed potius ne tot caelum turbare querelis</l>
                <l xml:id="d001l102" n="102">Amplius auderet magnosque lacessere divos.</l>
                <l xml:id="d001l103" n="103">Haud secus indocili genitrix fidissima nato</l>
                <l xml:id="d001l104" n="104">Prospiciens damnat vitae illaudabilis acta</l>
                <l xml:id="d001l105" n="105">Optat et interdum, ut dictis haud mollibus asper</l>
                <l xml:id="d001l106" n="106">Exagitet monitor cogatque ad sana reverti.</l>
                <l xml:id="d001l107" n="107">Senserat inter se coetus mussare frequentes</l>
                <l xml:id="d001l108" n="108">Caelicolum Pallas neque amico cernere vultu</l>
                <l xml:id="d001l109" n="109">Talia iactantem nec amaris parcere verbis.</l>
                <l xml:id="d001l110" n="110">Ipsa etiam obliquo iamdudum saucia questu</l>
                <l xml:id="d001l111" n="111">Sponte sua genium paribus configere telis</l>
                <l xml:id="d001l112" n="112">Certa erat et iam tunc animo responsa pararat;</l>
                <l xml:id="d001l113" n="113">Conspecta Iunone tamen gravioribus arsit</l>
                <l xml:id="d001l114" n="114">Irarum stimulis surgensque his vocibus orsa est:</l>
                <l xml:id="d001l115" n="115">"Res indigna tuis se, maxime Iupiter, offert</l>
                <l xml:id="d001l116" n="116">Auribus, haud ulli omnino patienda deorum</l>
                <l xml:id="d001l117" n="117">Nec toleranda tibi. Quos nullo ducere vitam</l>
                <l xml:id="d001l118" n="118">Fine iubes tecum et caeli supera alta tenere,</l>
                <l xml:id="d001l119" n="119">Accusante reos genio nos dicere causa est.</l>
                <l xml:id="d001l120" n="120">Ipsa quidem potui nil non commota silere</l>
                <l xml:id="d001l121" n="121">Et mihi cum superis communem hunc ferre dolorem,</l>
                <l xml:id="d001l122" n="122">Quisquis is est, quando haec non unam iniuria tangit.</l>
                <l xml:id="d001l123" n="123">Sed quid ego obliquis oculis tibi saepe notata,</l>
                <l xml:id="d001l124" n="124">Vane senex, ceu prima tuae sim causa querelae,</l>
                <l xml:id="d001l125" n="125">Dissimulem ulterius tua nec maledicta refellam?</l>
                <l xml:id="d001l126" n="126">Tanta sed in superos postquam petulantia linguae</l>
                <l xml:id="d001l127" n="127">Prorupit nec te ulla Iovis reverentia movit,</l>
                <l xml:id="d001l128" n="128">Cur tua damnatos verita est temeraria summo</l>
                <l xml:id="d001l129" n="129">Supplicio punire, geni, sententia divos?</l>
                <l xml:id="d001l130" n="130">Fulmine Tartareas cur non ego mittor ad umbras?</l>
                <l xml:id="d001l131" n="131">Cur non exitium patior sortemque Typhoei</l>
                <l xml:id="d001l132" n="132">Vertice nata Iovis, quae te caelumque deosque</l>
                <l xml:id="d001l133" n="133">Defendi simul auspicio ductuque paterno?</l>
                <l xml:id="d001l134" n="134">Tempore quas illo strages tua dextra Gigantum</l>
                <l xml:id="d001l135" n="135">Edidit? Aut quis te pugnantem aut arma ferentem</l>
                <l xml:id="d001l136" n="136">Pro superis vidit pro communique salute?</l>
                <l xml:id="d001l137" n="137">At cum terrore exanimis vetus incola caeli</l>
                <l xml:id="d001l138" n="138">Nil ageres, tres in numerum paulo ante recepti</l>
                <l xml:id="d001l139" n="139">Divorum intrepide superis pugnavimus armis.</l>
                <l xml:id="d001l140" n="140">Atque ita consilio Iovis et virtute subactis</l>
                <l xml:id="d001l141" n="141">Terrigenis, paucis nostrorum in proelia missis,</l>
                <l xml:id="d001l142" n="142">Quid mirare, tuis ratione carentibus actis</l>
                <l xml:id="d001l143" n="143">Nunc genus humanum si te fastidit et odit?</l>
                <l xml:id="d001l144" n="144">At si quando fluit sterilis mortalibus annus,</l>
                <l xml:id="d001l145" n="145">Quis dolus hic, quae culpa deum? Quid ineptus et asper</l>
                <l xml:id="d001l146" n="146">Surgis et iniustis cur omnia questibus imples?</l>
                <l xml:id="d001l147" n="147">Tu genitor, qui cuncta vides, sine numine cuius</l>
                <l xml:id="d001l148" n="148">Quicquam ulli tentare nephas hominumque deumque,</l>
                <l xml:id="d001l149" n="149">Tu nostrorum operum finem secretaque nosti</l>
                <l xml:id="d001l150" n="150">Pectoris et minime ignoras, ut cura nocere</l>
                <l xml:id="d001l151" n="151">Nulli nostra velit, cunctis prodesse laboret.</l>
                <l xml:id="d001l152" n="152">En quantum artifici sermone disertus et astu</l>
                <l xml:id="d001l153" n="153">Conatur velare nephas! Tibi nemo deorum</l>
                <l xml:id="d001l154" n="154">Incusatur? An hos omnino aut mente carere</l>
                <l xml:id="d001l155" n="155">Aut tua quo tendant verba ignorare putasti?</l>
                <l xml:id="d001l156" n="156">Haud quemquam, fateor, manifesta prodere voce</l>
                <l xml:id="d001l157" n="157">Visus es; at nulli simulata modestia par est.</l>
                <l xml:id="d001l158" n="158">Istud nemo tibi munus dispone timorem!</l>
                <l xml:id="d001l159" n="159">Invito eripiet summo Iove nec sibi quisquam</l>
                <l xml:id="d001l160" n="160">Te parere iubet. Rex omnibus imperat idem.</l>
                <l xml:id="d001l161" n="161">Non ego, perpetui redeant si tempora veris</l>
                <l xml:id="d001l162" n="162">Et similes illis, quos aurea protulit aetas,</l>
                <l xml:id="d001l163" n="163">Nunc quoque sint homines, aegre, pater optime, ferrem.</l>
                <l xml:id="d001l164" n="164">Est tamen indignum, quod maiestatis honore</l>
                <l xml:id="d001l165" n="165">Posthabito genius magni Iovis audeat altum</l>
                <l xml:id="d001l166" n="166">Consilium damnare suis ceu futile verbis.</l>
                <l xml:id="d001l167" n="167">Abs te principium, per te finem omnia sumunt.</l>
                <l xml:id="d001l168" n="168">Quid vero expediat terris, quid gloria caeli</l>
                <l xml:id="d001l169" n="169">Poscat, ab aeterno tua magna potentia novit".</l>
                <l xml:id="d001l170" n="170">Finierat Pallas. Magni dominator Olympi</l>
                <l xml:id="d001l171" n="171">Ardores tantos animorum et iurgia saeva</l>
                <l xml:id="d001l172" n="172">Hinc atque hinc prolata odiis exosus et alto</l>
                <l xml:id="d001l173" n="173">Pectore fatorum seriem spatiosaque volvens</l>
                <l xml:id="d001l174" n="174">Saecula, sic fari coepit (quo saeva loquente</l>
                <l xml:id="d001l175" n="175">Flamina ventorum siluere et luce serena</l>
                <l xml:id="d001l176" n="176">Purior illuxit discussis nubibus aer;</l>
                <l xml:id="d001l177" n="177">Caerula velivoli stetit aequoris unda neque amnes</l>
                <l xml:id="d001l178" n="178">Montivagi interea sonitum per saxa dedere):</l>
                <l xml:id="d001l179" n="179">"Saepe equidem tantas volui compescere lites,</l>
                <l xml:id="d001l180" n="180">Infensos placare animos, certamina vestra</l>
                <l xml:id="d001l181" n="181">Tollere, caelicolae, atque odiis rescindere causas,</l>
                <l xml:id="d001l182" n="182">Vestra sed opposuit sese discordia coeptis</l>
                <l xml:id="d001l183" n="183">Omnia permiscens. Potuissem cogere quamvis</l>
                <l xml:id="d001l184" n="184">Obnisos contra et caeco dare frena furori,</l>
                <l xml:id="d001l185" n="185">Sed tamen ista mihi libuit permittere fato.</l>
                <l xml:id="d001l186" n="186">Parte alia, quantum studiis mea gratia divum</l>
                <l xml:id="d001l187" n="187">Faverit, haud ulli ignotum est. Concessimus acreis</l>
                <l xml:id="d001l188" n="188">Ut Lapithas bello Mars perderet, Euhius Indos</l>
                <l xml:id="d001l189" n="189">Subderet. Eversa penitus Calydone Diana</l>
                <l xml:id="d001l190" n="190">Conceptos vomuit flammati pectoris aestus.</l>
                <l xml:id="d001l191" n="191">Te quoque terribili iaculante fulmina dextra</l>
                <l xml:id="d001l192" n="192">Vidimus ac tristes Aiacem, filia, poenas</l>
                <l xml:id="d001l193" n="193">Solvere et afflictas scopulis haerere carinas.</l>
                <l xml:id="d001l194" n="194">Non Agamemnonias in saxa Capharea puppes</l>
                <l xml:id="d001l195" n="195">Ventorum incertus tulit impetus; affuit illic</l>
                <l xml:id="d001l196" n="196">Ira dei neque me fallit quo numine freta.</l>
                <l xml:id="d001l197" n="197">Imperium Europae manus invasura Getarum</l>
                <l xml:id="d001l198" n="198">Argolica iam nunc speret de gente triumphos.</l>
                <l xml:id="d001l199" n="199">Invisas testor Lethaei gurgitis undas,</l>
                <l xml:id="d001l200" n="200">Me Troiae excidium graviter Priamique tulisse.</l>
                <l xml:id="d001l201" n="201">At quibus affecti sumus, indulgere necesse est.</l>
                <l xml:id="d001l202" n="202">Ignibus ex illis terras lux sparsa per omnes</l>
                <l xml:id="d001l203" n="203">Ingentem fulgore novo illustravit Olympum,</l>
                <l xml:id="d001l204" n="204">Et Romana graves solata est gloria casus.</l>
                <l xml:id="d001l205" n="205">Haec et multa, quibus mea fit manifesta voluntas,</l>
                <l xml:id="d001l206" n="206">Praetereunda reor, ne me exprobrare putetis.</l>
                <l xml:id="d001l207" n="207">Haec vero in primis moneo semperque monebo:</l>
                <l xml:id="d001l208" n="208">Efficite, ut vestras habitet concordia mentes,</l>
                <l xml:id="d001l209" n="209">Inque vicem vos diligite et mea iussa meosque</l>
                <l xml:id="d001l210" n="210">Observate pii monitus, placidamque remoto</l>
                <l xml:id="d001l211" n="211">Pacem animi livore colat, me qui colit idem!</l>
                <l xml:id="d001l212" n="212">Munere quisque suo fungatur ut ante, nec ullus,</l>
                <l xml:id="d001l213" n="213">Cur ita sit, cur non, cur hoc illudve probatum,</l>
                <l xml:id="d001l214" n="214">Ulterius, quam scire decet, perquirere tentet.</l>
                <l xml:id="d001l215" n="215">Sed non parva die quoniam pars acta suisque</l>
                <l xml:id="d001l216" n="216">Ferme omnis laribus divum se turba recepit,</l>
                <l xml:id="d001l217" n="217">Nescioquid rerum mediter. Tu nuncia mentis,</l>
                <l xml:id="d001l218" n="218">Iri, meae, cum lux orietur crastina mundo,</l>
                <l xml:id="d001l219" n="219">Illicet accitos ad me omnes ire iubebis.</l>
                <l xml:id="d001l220" n="220">Tunc, mea quo penitus vergat sententia, pandam.</l>
                <l xml:id="d001l221" n="221">Post etiam rabidos armorum arcere furores</l>
                <l xml:id="d001l222" n="222">Diraque sanguinei disperdere semina belli</l>
                <l xml:id="d001l223" n="223">Est animus, felix venturi temporis omen".</l>
                <l xml:id="d001l224" n="224">Iupiter hic verbis finem dedit. Omnis at illo</l>
                <l xml:id="d001l225" n="225">Caelicolum surgente manus permulta locuta est,</l>
                <l xml:id="d001l226" n="226">Indictumque avidi suspensis mentibus omnes</l>
                <l xml:id="d001l227" n="227">Concilium expectant ipsumque ad limina sacrae</l>
                <l xml:id="d001l228" n="228">Interiora domus iam sole cadente reducunt.</l>
                <l xml:id="d001l229" n="229">Vix novus expulerat taciturnas Lucifer umbras,</l>
                <l xml:id="d001l230" n="230">Non ignara viae Thaumantis filia iussum</l>
                <l xml:id="d001l231" n="231">Carpit iter totoque deos accersit Olympo.</l>
                <l xml:id="d001l232" n="232">At Cytherea suo comitata Cupidine celsam</l>
                <l xml:id="d001l233" n="233">Contulerat se forte Paphon nec talibus orsis</l>
                <l xml:id="d001l234" n="234">Affuit. Eius enim solemni Cyprus honore</l>
                <l xml:id="d001l235" n="235">Natalem tunc laeta diem celebrabat, et atras</l>
                <l xml:id="d001l236" n="236">Ante fores dominae absentis sopita iacebant</l>
                <l xml:id="d001l237" n="237">Ocia, servabant vigiles penetralia Curae.</l>
                <l xml:id="d001l238" n="238">Longus ad occasum limes se extendit ab ortu</l>
                <l xml:id="d001l239" n="239">Stellantis medius convexa per ardua caeli,</l>
                <l xml:id="d001l240" n="240">Quem candore suo lactis de nomine nomen</l>
                <l xml:id="d001l241" n="241">Accepisse ferunt, Iovis unde palatia mos est</l>
                <l xml:id="d001l242" n="242">Tendere caelitibus gratosque videre recessus.</l>
                <l xml:id="d001l243" n="243">Hic nulla fabricata manu se machina tollit,</l>
                <l xml:id="d001l244" n="244">Quam nequeat solers hominum facundia, qualis</l>
                <l xml:id="d001l245" n="245">Quantave sit, fando exprimere et laudare decorem</l>
                <l xml:id="d001l246" n="246">Eximium nec fas animo comprendere cuiquam.</l>
                <l xml:id="d001l247" n="247">Hanc pater omnipotens olim consurgere dicto</l>
                <l xml:id="d001l248" n="248">Ocyus atque operi decus omne accedere iussit.</l>
                <l xml:id="d001l249" n="249">Hinc atque hinc celsas meritis et honore verendi</l>
                <l xml:id="d001l250" n="250">Caelicolae tenuere domos. Argenteus auro</l>
                <l xml:id="d001l251" n="251">Crustatur paries. Videas insignia divum</l>
                <l xml:id="d001l252" n="252">Nomine quaeque suo variis caelata metallis.</l>
                <l xml:id="d001l253" n="253">Diversorum operum decorantur imagine mira</l>
                <l xml:id="d001l254" n="254">Androdamantei postes, gradibusque superbum</l>
                <l xml:id="d001l255" n="255">Puniceis ad limen eunt. Adamante columnae</l>
                <l xml:id="d001l256" n="256">Perfectae artifici circumstant atria nexu</l>
                <l xml:id="d001l257" n="257">Porticibus vallata suis ac fornice crebro.</l>
                <l xml:id="d001l258" n="258">Egregius thalamos labor et conclavia luxu</l>
                <l xml:id="d001l259" n="259">Regifico insignit. Tagus et Pactolus et Hermus</l>
                <l xml:id="d001l260" n="260">Non illas aequavit opes, nec lucida Rubri</l>
                <l xml:id="d001l261" n="261">Ora maris, toto nec sunt tot in orbe colores.</l>
                <l xml:id="d001l262" n="262">Fulget iaspidibus paries, ardentque pyropi</l>
                <l xml:id="d001l263" n="263">Eminus, et varios opalos panchrosque videres</l>
                <l xml:id="d001l264" n="264">Lumina multiplici trahere in diversa nitore.</l>
                <l xml:id="d001l265" n="265">Splendida chrysolithos apyrusta intermicat, alba</l>
                <l xml:id="d001l266" n="266">Sardonyci sociatur ion, laetosque smaragdus</l>
                <l xml:id="d001l267" n="267">Oblectat spectantum oculos et corda nitore.</l>
                <l xml:id="d001l268" n="268">Innumerabilibus radiant laquearia gemmis aurea.</l>
                <l xml:id="d001l269" n="269">Non desunt fontes et amoena vireta,</l>
                <l xml:id="d001l270" n="270">Laudatae cantu volucres ac tecta pererrant.</l>
                <l xml:id="d001l271" n="271">Hic procerum locus est. Populi pars cetera sedes</l>
                <l xml:id="d001l272" n="272">Diversas tenet astriferum divisa per orbem.</l>
                <l xml:id="d001l273" n="273">Omnia quae magna voluit ratione deum rex</l>
                <l xml:id="d001l274" n="274">Iam tunc sic fieri, cum terras, aequora, caelum</l>
                <l xml:id="d001l275" n="275">Prospiciens rebus rapido secrevit ab igni.</l>
                <l xml:id="d001l276" n="276">Talibus at per se felicia numina quamvis</l>
                <l xml:id="d001l277" n="277">Non egeant et summa boni et sincera voluptas</l>
                <l xml:id="d001l278" n="278">Aetherei regis divina in fronte morentur,</l>
                <l xml:id="d001l279" n="279">Illa tamen superum voluit pater addere regnis</l>
                <l xml:id="d001l280" n="280">Ornamenta suis, duplici ne gratia desit</l>
                <l xml:id="d001l281" n="281">Ulla polo aut aliquid sit cuiquam optare necesse.</l>
                <l xml:id="d001l282" n="282">Ergo ubi parenteis dicto Saturnius ad se</l>
                <l xml:id="d001l283" n="283">Convenisse videt superos strepitumque per aulam</l>
                <l xml:id="d001l284" n="284">Ingentem attolli magno cum murmure sentit,</l>
                <l xml:id="d001l285" n="285">Progreditur thalamo atque altas contendit ad arcis</l>
                <l xml:id="d001l286" n="286">Sydereae sedes, ubi curia panditur ingens</l>
                <l xml:id="d001l287" n="287">Concilio, summis quoties de rebus agendum.</l>
                <l xml:id="d001l288" n="288">Electro atque onyche et multo pinguntur achate</l>
                <l xml:id="d001l289" n="289">Ordinibus certis discreta sedilia divum.</l>
                <l xml:id="d001l290" n="290">Iupiter hic solio medius consedit in alto,</l>
                <l xml:id="d001l291" n="291">Cui multum Aetnaeis insudavere Cyclopes</l>
                <l xml:id="d001l292" n="292">Rupibus. Hic omnem Phlegraeam ex ordine pugnam</l>
                <l xml:id="d001l293" n="293">Cernere erat stratosque immani fulmine fratres.</l>
                <l xml:id="d001l294" n="294">Aurea gemmarum triplici gravis orbe corona</l>
                <l xml:id="d001l295" n="295">Obnubit crines. Sumptu mirabile et arte</l>
                <l xml:id="d001l296" n="296">Dextra gerit sceptrum. Sublimi argentea pennas</l>
                <l xml:id="d001l297" n="297">Vertice pandit avis, quae tela trisulca Tonanti</l>
                <l xml:id="d001l298" n="298">Suggerit igniferis Vulcano exculta caminis.</l>
                <l xml:id="d001l299" n="299">Olli vestis acu pictis amethystina limbis</l>
                <l xml:id="d001l300" n="300">Induerat sacros artus, ubi Cecropis omni</l>
                <l xml:id="d001l301" n="301">Diva magisterio sese vertentis in orbem</l>
                <l xml:id="d001l302" n="302">Bis geminas partes et munera fecerat anni.</l>
                <l xml:id="d001l303" n="303">Flore comam cinctum in viridi Ver ibat amictu</l>
                <l xml:id="d001l304" n="304">Ante alios hilari vultu, dextraque gerebat</l>
                <l xml:id="d001l305" n="305">Lilia pubentesque rosas, violasque canistro</l>
                <l xml:id="d001l306" n="306">Miscuerat simul et varios sine fine colores.</l>
                <l xml:id="d001l307" n="307">Nuda coronatis spica flavente capillis</l>
                <l xml:id="d001l308" n="308">Falce secat messes Aestas paribusque maniplis</l>
                <l xml:id="d001l309" n="309">Per campum in cumulos simul agglomerarat aristas.</l>
                <l xml:id="d001l310" n="310">Cui fluidus rivis sese rubicunda per ora</l>
                <l xml:id="d001l311" n="311">Sudor agit tostosque humectat labilis artus.</l>
                <l xml:id="d001l312" n="312">Vimineis epulae calathis servantur agrestes,</l>
                <l xml:id="d001l313" n="313">Nec decocta Ceres nec Bacchi munera desunt</l>
                <l xml:id="d001l314" n="314">Lenitura sitim, patulisque veterrima ramis</l>
                <l xml:id="d001l315" n="315">Messorum congesta tegit velamina quercus.</l>
                <l xml:id="d001l316" n="316">It caput ornatus pomis Autumnus et uvas</l>
                <l xml:id="d001l317" n="317">Colligit. Effusae populant vineta puellae</l>
                <l xml:id="d001l318" n="318">Atque graveis lenta abscindunt de matre racemos,</l>
                <l xml:id="d001l319" n="319">Ingentesque lacus mustis spumantibus implet</l>
                <l xml:id="d001l320" n="320">Turba comes et pampinea se fronde coronat.</l>
                <l xml:id="d001l321" n="321">At pluviam secum adducens ventosque nivesque</l>
                <l xml:id="d001l322" n="322">Subsequitur glacialis Hyems, tremebundaque membra</l>
                <l xml:id="d001l323" n="323">Plurima pellis obit nodo substricta tenaci.</l>
                <l xml:id="d001l324" n="324">Innumera rerum facies compage caputque</l>
                <l xml:id="d001l325" n="325">Obstruitur, ne qua ventorum flamina laedant.</l>
                <l xml:id="d001l326" n="326">Post duplices manibus tunicas surisque cothurnos</l>
                <l xml:id="d001l327" n="327">Inducit soleisque pedes crepitantibus armat.</l>
                <l xml:id="d001l328" n="328">Et tot operta modis semper desiderat ignes.</l>
                <l xml:id="d001l329" n="329">Talis erat magni cultus Iovis. Inde, ubi visum,</l>
                <l xml:id="d001l330" n="330">Incipit et sacro hanc ducit de pectore vocem:</l>
                <l xml:id="d001l331" n="331">"Humani quondam generis delicta perosus</l>
                <l xml:id="d001l332" n="332">Bis terras hominesque, dei, tum quicquid ab alto</l>
                <l xml:id="d001l333" n="333">Despicitur caelo, mersi fatalibus undis;</l>
                <l xml:id="d001l334" n="334">Nec Phaethonteos ignes restrinximus, ante</l>
                <l xml:id="d001l335" n="335">Maxima quam mundi pars deflagraverit aestu.</l>
                <l xml:id="d001l336" n="336">Paulatim sed me pietas revocavit ab ira,</l>
                <l xml:id="d001l337" n="337">Quaeque novas iterum colerent animantia terras</l>
                <l xml:id="d001l338" n="338">Restitui nec non revivescere mollia iussi</l>
                <l xml:id="d001l339" n="339">Gramina et in ramis virides coalescere foetus.</l>
                <l xml:id="d001l340" n="340">Nec tamen iccirco melior stirps nata priore est.</l>
                <l xml:id="d001l341" n="341">Illius implacidas nulla indulgentia mentes</l>
                <l xml:id="d001l342" n="342">Lenit, et ad rectum nulla formidine possunt</l>
                <l xml:id="d001l343" n="343">Induci; concreta manet sub pectore labes.</l>
                <l xml:id="d001l344" n="344">Quid loquar infecto letales aere morbos</l>
                <l xml:id="d001l345" n="345">Atque graves rerum eventus portentaque dira</l>
                <l xml:id="d001l346" n="346">Et varias clades hinc inde et tristia bella</l>
                <l xml:id="d001l347" n="347">Et scelerum poenas metuendaque Tartara Ditis,</l>
                <l xml:id="d001l348" n="348">Mortales quibus admoniti desistere tandem</l>
                <l xml:id="d001l349" n="349">Turpibus a vitiis faciemque horrere malorum</l>
                <l xml:id="d001l350" n="350">Debuerant et pulchra sequi vestigia laudis?</l>
                <l xml:id="d001l351" n="351">Omnia sed frustra. Neque enim mala crimina cessant,</l>
                <l xml:id="d001l352" n="352">Inque dies aliquid peius turba impia semper</l>
                <l xml:id="d001l353" n="353">Molitur iussisque negat caelestibus aures.</l>
                <l xml:id="d001l354" n="354">Non tamen omnino perversam extinguere gentem,</l>
                <l xml:id="d001l355" n="355">Amplius institui, donec stata venerit hora,</l>
                <l xml:id="d001l356" n="356">Ut certum immoto decurrerit ordine fatum.</l>
                <l xml:id="d001l357" n="357">Prima sed a saeclis quantum praesentibus aetas</l>
                <l xml:id="d001l358" n="358">Differat et quantum ob noxam moresque protervos</l>
                <l xml:id="d001l359" n="359">Amisere boni, tandem ut cognoscere possint,</l>
                <l xml:id="d001l360" n="360">Ipse virum magna virtute prioribus illis</l>
                <l xml:id="d001l361" n="361">Aequandum clarumque pari pietate creabo.</l>
                <l xml:id="d001l362" n="362">Illum etenim nasci volumus, quo numina ritu</l>
                <l xml:id="d001l363" n="363">Nascuntur, nullis vinclis nec legibus ullis</l>
                <l xml:id="d001l364" n="364">Mortalis thalami debentem, nostra quibus nunc</l>
                <l xml:id="d001l365" n="365">Derogat expensa rerum ratione potestas.</l>
                <l xml:id="d001l366" n="366">Ille patrum ingentes animos superabit et acta,</l>
                <l xml:id="d001l367" n="367">Caelitibus nova templa dabit medioque tumultu</l>
                <l xml:id="d001l368" n="368">Armorum populos tranquilla in pace tenebit.</l>
                <l xml:id="d001l369" n="369">Stirpe ab Atestina decus hoc Ferraria namque</l>
                <l xml:id="d001l370" n="370">Sic placitum laeta accipiet lateque per omnes</l>
                <l xml:id="d001l371" n="371">Borsius hoc illi nomen celebrabitur oras.</l>
                <l xml:id="d001l372" n="372">Iustitia insignis patrias ubi rexerit urbes,</l>
                <l xml:id="d001l373" n="373">Astra petet numeroque deum sese optimus addet</l>
                <l xml:id="d001l374" n="374">Proximaque Astraea merito loca sydere fulgens</l>
                <l xml:id="d001l375" n="375">Incolet atque suos caeli miseratus ab arce</l>
                <l xml:id="d001l376" n="376">Damnabit votis aderitque precantibus ipse".</l>
                <l xml:id="d001l377" n="377">Dixit et alatis pedibus sua ferre per auras</l>
                <l xml:id="d001l378" n="378">Mercurium mandata iubet: "Vade", inquit, "et altam,</l>
                <l xml:id="d001l379" n="379">Nate, Paphon levibus pete lapsus ab aere pennis!</l>
                <l xml:id="d001l380" n="380">Illic formosa pulcher cum matre Cupido</l>
                <l xml:id="d001l381" n="381">Festa colit celebratque diem, quo nata Dione.</l>
                <l xml:id="d001l382" n="382">Hunc verbis affare meis et talibus insta:</l>
                <l xml:id="d001l383" n="383">'Alme puer caeloque potens terraque marique,</l>
                <l xml:id="d001l384" n="384">Iupiter haec tibi me celeri deferre volatu</l>
                <l xml:id="d001l385" n="385">Imperat. Italico celsis urbs proxima Rheno</l>
                <l xml:id="d001l386" n="386">Moenibus assurgit; partem sibi vindicat huius</l>
                <l xml:id="d001l387" n="387">Flaminiae regio, partem sibi Gallia poscit.</l>
                <l xml:id="d001l388" n="388">Par Veneri forma thalamosque perosa iugales</l>
                <l xml:id="d001l389" n="389">Adriacis illuc virgo migravit ab oris,</l>
                <l xml:id="d001l390" n="390">Quae Tolomenea genus alta ab origine ducit</l>
                <l xml:id="d001l391" n="391">Et patriam te, Sena, refert, verum inde profecti</l>
                <l xml:id="d001l392" n="392">Ferrariam auspicibus superis tenuere parentes.</l>
                <l xml:id="d001l393" n="393">Stella sed ardentem sic illam. nomine dicunt</l>
                <l xml:id="d001l394" n="394">Nicoleon fugiens Estensem et amare repugnans,</l>
                <l xml:id="d001l395" n="395">Ut modo retulimus, Bentvolia venit in arva,</l>
                <l xml:id="d001l396" n="396">Certa sequi innuptae leges vitamque Dianae.</l>
                <l xml:id="d001l397" n="397">Illius ergo tuis propera lenire, Cupido,</l>
                <l xml:id="d001l398" n="398">Artibus ingenium, blando ne pugnet amori.</l>
                <l xml:id="d001l399" n="399">Namque suo felix clarissima pignora partu</l>
                <l xml:id="d001l400" n="400">In lucem dabit et natis comitata duobus</l>
                <l xml:id="d001l401" n="401">Aethereas olim sedes veneranda tenebit.</l>
                <l xml:id="d001l402" n="402">Horum primus avos meritis Leonellus et alta</l>
                <l xml:id="d001l403" n="403">Ingenii ratione suos post terga relinquet;</l>
                <l xml:id="d001l404" n="404">Alter ad imperium populis mirantibus ultro</l>
                <l xml:id="d001l405" n="405">Virtutem accitus, longe mortalia facta</l>
                <l xml:id="d001l406" n="406">Atque hominum mortalis adhuc anteibit honores,</l>
                <l xml:id="d001l407" n="407">Et mansura diu terris fama inclyta Borsi</l>
                <l xml:id="d001l408" n="408">Solis ad occasum solis referetur ab ortu.</l>
                <l xml:id="d001l409" n="409">Maximus hac etiam veniet de stirpe sacerdos,</l>
                <l xml:id="d001l410" n="410">Aeneas primum Aeneae de nomine magni,</l>
                <l xml:id="d001l411" n="411">Inde Pius tendens maiora ad munera dictus;</l>
                <l xml:id="d001l412" n="412">Cognato Stellam contingere proderit illi</l>
                <l xml:id="d001l413" n="413">Sanguine et ex hisdem. traxisse parentibus ortum'.</l>
                <l xml:id="d001l414" n="414">Haec sunt, aligero quae nunc te dicere Amori,</l>
                <l xml:id="d001l415" n="415">Nate, velim. Post haec placidis illabere somnis</l>
                <l xml:id="d001l416" n="416">Virginis atque refer, quae sit sententia nobis!"</l>
                <l xml:id="d001l417" n="417">Dixit, et audito tantorum nomine regum</l>
                <l xml:id="d001l418" n="418">Obstupuere dei. Tum magni coepta parentis</l>
                <l xml:id="d001l419" n="419">Consiliumque probant, abeuntem laeta sequuntur</l>
                <l xml:id="d001l420" n="420">Et circumfuso comitantur numina coetu.</l>
                <l xml:id="d001l421" n="421">Martem e concilio turbatum et multa minantem</l>
                <l xml:id="d001l422" n="422">Discessisse ferunt, quoniam sua bella videret</l>
                <l xml:id="d001l423" n="423">Imperio prohibenda Iovis tranquillaque partu</l>
                <l xml:id="d001l424" n="424">Saecula pace dari atque auferri gentibus arma.</l>
                <l xml:id="d001l425" n="425">Audiit haec absens, Cyprumque ubi pulchra reliquit,</l>
                <l xml:id="d001l426" n="426">Continuo precibus Venus est aggressa furentem</l>
                <l xml:id="d001l427" n="427">Ac suadet parere Iovi et componere mentem.</l>
                <l xml:id="d001l428" n="428">Hortatur blandisque amplexibus oscula iunxit</l>
                <l xml:id="d001l429" n="429">Atque truces iras dulci dea lenit amore.</l>
                <l xml:id="d001l430" n="430">Iamque odoratis tenues talaribus auras</l>
                <l xml:id="d001l431" n="431">Findit Atlantiades virga piceoque galero</l>
                <l xml:id="d001l432" n="432">Insignis totumque pari se examine librat</l>
                <l xml:id="d001l433" n="433">Atque oculis metitur iter, quo tendere iussus.</l>
                <l xml:id="d001l434" n="434">Et modo per liquidum trepidantibus aera pennis</l>
                <l xml:id="d001l435" n="435">Remigat acceleratque fugam, ceu Martius olim</l>
                <l xml:id="d001l436" n="436">Sublimem accipiter magnis terroribus actam</l>
                <l xml:id="d001l437" n="437">Cum procul insequitur per nubila densa columbam;</l>
                <l xml:id="d001l438" n="438">Et nunc immotis caelo sublabitur alis</l>
                <l xml:id="d001l439" n="439">Paulatim, similis puppi quam turbine vasto</l>
                <l xml:id="d001l440" n="440">Horridus impulerat Boreas resonante profundo</l>
                <l xml:id="d001l441" n="441">(Continuo flatus si forte resederit omnis</l>
                <l xml:id="d001l442" n="442">Et nautae sua vela legant, tamen impetus illam</l>
                <l xml:id="d001l443" n="443">Primus agit nullo ventorum aut remigis usu).</l>
                <l xml:id="d001l444" n="444">Talis ab aetherea veniens Cyllenius arce</l>
                <l xml:id="d001l445" n="445">Pennigero terras transmittit et aequora cursu.</l>
                <l xml:id="d001l446" n="446">Atque cavas penetrat nubes primumque relinquit</l>
                <l xml:id="d001l447" n="447">Post sua terga diem et rapidis ardoribus ustas</l>
                <l xml:id="d001l448" n="448">Desertasque plagas pernicibus effugit alis.</l>
                <l xml:id="d001l449" n="449">Ignorata diu mortalibus insula magno</l>
                <l xml:id="d001l450" n="450">Cingitur Oceano, grandes ubi littora conchae</l>
                <l xml:id="d001l451" n="451">Nobilibus decorant gemmis Chalybumque metalla</l>
                <l xml:id="d001l452" n="452">Divitibus venis ubi terra effundit et aurum,</l>
                <l xml:id="d001l453" n="453">Terra, Lycanoii penitus quae syderis expers</l>
                <l xml:id="d001l454" n="454">Extra orbem iacet, emissis ubi navita solers</l>
                <l xml:id="d001l455" n="455">Alitibus scrutatur iter sequiturque volantes</l>
                <l xml:id="d001l456" n="456">Immotis oculis fugitivaque littora quaerit.</l>
                <l xml:id="d001l457" n="457">Hanc terram Alcidae gratam nomenque colentem</l>
                <l xml:id="d001l458" n="458">Herculeum ac templis solemnia dona ferentem</l>
                <l xml:id="d001l459" n="459">Ad laevum Aurorae positam latus impiger Arcas</l>
                <l xml:id="d001l460" n="460">Nomine Taprobanen obliquo lumine cernit.</l>
                <l xml:id="d001l461" n="461">Dulcibus hic volucrum resonat concentibus aer</l>
                <l xml:id="d001l462" n="462">Purior, et liquidis tenui per amoena susurro</l>
                <l xml:id="d001l463" n="463">Culta vagantur aquis sinuoso tramite fontes.</l>
                <l xml:id="d001l464" n="464">Plurima nectareos foetus et suavia poma</l>
                <l xml:id="d001l465" n="465">Felix arbor alit, redolent cedreia tempe,</l>
                <l xml:id="d001l466" n="466">Punica pallenti sub cortice grana rubescunt,</l>
                <l xml:id="d001l467" n="467">Grandia quae praestare suis non Africa succis,</l>
                <l xml:id="d001l468" n="468">Non Campanus ager, non fertilis ora Dicarchi,</l>
                <l xml:id="d001l469" n="469">Non Caieta neget nec Ibera nec Gnosia tellus</l>
                <l xml:id="d001l470" n="470">Aut sylvae Alcinoi; riguis non deficit hortis</l>
                <l xml:id="d001l471" n="471">Gramen; mille simul depingunt prata colores.</l>
                <l xml:id="d001l472" n="472">Frugibus immensis regio non indiga Bacchi</l>
                <l xml:id="d001l473" n="473">Agricolae votum exuperat biferoque laborem</l>
                <l xml:id="d001l474" n="474">Solatur fructu, semperque exuberat annus.</l>
                <l xml:id="d001l475" n="475">Lanigero pecori atque ingentibus herbida tauris</l>
                <l xml:id="d001l476" n="476">Pabula sufficiunt, nec formidanda ferarum</l>
                <l xml:id="d001l477" n="477">Agmina per valles errant venatibus aptas.</l>
                <l xml:id="d001l478" n="478">Iuniperi laurique et coniferae cyparissi</l>
                <l xml:id="d001l479" n="479">Et longis palmae foliis et pinus acutis</l>
                <l xml:id="d001l480" n="480">Sponte sua surgunt, at sydera vertice tangunt</l>
                <l xml:id="d001l481" n="481">Chaoniae quercus, et habent sua flumina pisces.</l>
                <l xml:id="d001l482" n="482">Gens patrio contenta solo, contenta quiete</l>
                <l xml:id="d001l483" n="483">Pacem agitat servatque suas aequissima leges.</l>
                <l xml:id="d001l484" n="484">Illic fata diu cunctis animantibus aiunt</l>
                <l xml:id="d001l485" n="485">Parcere nec dulcis seriem interrumpere cursus,</l>
                <l xml:id="d001l486" n="486">Donec sera dies pariat fastidia vitae.</l>
                <l xml:id="d001l487" n="487">Temperiem his tantam caeli pretiosaque dona</l>
                <l xml:id="d001l488" n="488">Indulsit natura locis, ostendere vires</l>
                <l xml:id="d001l489" n="489">Ipsa suas cupiens; hominum quoque tradidit ingens</l>
                <l xml:id="d001l490" n="490">Corporibus magnis robur faciemque decoram</l>
                <l xml:id="d001l491" n="491">Et rigida mores dedit asperitate carentes.</l>
                <l xml:id="d001l492" n="492">At deus hinc mites Seras celebresque labore</l>
                <l xml:id="d001l493" n="493">Lanicii sylvestris adit patriumque per amnem</l>
                <l xml:id="d001l494" n="494">Psitharacas videt ire rates portuque petito</l>
                <l xml:id="d001l495" n="495">Permutare novas concordi foedere merces.</l>
                <l xml:id="d001l496" n="496">Atiani mox unda sinus Ciconesque volanti</l>
                <l xml:id="d001l497" n="497">Occurrunt, Stygia infecti caligine vultus,</l>
                <l xml:id="d001l498" n="498">Porrecto informes rictu labroque tumenti,</l>
                <l xml:id="d001l499" n="499">Sanguineis horrendi oculis et crinibus hirsis.</l>
                <l xml:id="d001l500" n="500">Dextera Caucaseos apices scopulumque Promethei</l>
                <l xml:id="d001l501" n="501">Monstrat et Hyrcanos infestaque tigribus arva</l>
                <l xml:id="d001l502" n="502">Massagetasque manu promptos nec lactis egentes</l>
                <l xml:id="d001l503" n="503">Atque canum insignes praeclaris laudibus olim</l>
                <l xml:id="d001l504" n="504">Albanos; hinc se tellus ostendit Ibera,</l>
                <l xml:id="d001l505" n="505">Gens animo praestans inimica quietis et oci.</l>
                <l xml:id="d001l506" n="506">Caspia dehinc subeunt immitibus aspera saxis</l>
                <l xml:id="d001l507" n="507">Littora et immensum pelagus patrioque vagantes</l>
                <l xml:id="d001l508" n="508">Orbe Scythae et gelidas regio quae vergit in Arctos.</l>
                <l xml:id="d001l509" n="509">India laeva deo est, in qua non segniter armis</l>
                <l xml:id="d001l510" n="510">Formicas aurum effodere et servare sub hisdem</l>
                <l xml:id="d001l511" n="511">Fama refert superingesta tellure cavernis;</l>
                <l xml:id="d001l512" n="512">Pervigili studio peracutis unguibus ipsae</l>
                <l xml:id="d001l513" n="513">Ingentes rostroque immani et grandibus alis</l>
                <l xml:id="d001l514" n="514">Praedonum exagitant saxosa per avia turbam</l>
                <l xml:id="d001l515" n="515">Comprensosque necant et membra trementia mandunt.</l>
                <l xml:id="d001l516" n="516">Parte alia ditem Rubri maris arduus oram</l>
                <l xml:id="d001l517" n="517">Spectat, ubi varios gemmarum ripa colores</l>
                <l xml:id="d001l518" n="518">Spargit et immenso radiat preciosa nitore;</l>
                <l xml:id="d001l519" n="519">Horrendos hominum effigies vultusque ferarum</l>
                <l xml:id="d001l520" n="520">Terribiles videt atque Indae miracula terrae.</l>
                <l xml:id="d001l521" n="521">Mox illi virides sylvae campique feraces</l>
                <l xml:id="d001l522" n="522">Occurrunt, quos saepe rigat felicibus undis</l>
                <l xml:id="d001l523" n="523">Acesines, Hypasis, Ganges, Hyarotis, Hidaspes</l>
                <l xml:id="d001l524" n="524">Atque Indus, permulta suo qui maximus amnis</l>
                <l xml:id="d001l525" n="525">Flumina suscipiens rapido petit aequora cursu;</l>
                <l xml:id="d001l526" n="526">Caeruleosque secans discreto limite fluctus</l>
                <l xml:id="d001l527" n="527">Immutata diu proprium tenet unda colorem.</l>
                <l xml:id="d001l528" n="528">Iamque sagittiferos Parthos palmisque refertam</l>
                <l xml:id="d001l529" n="529">Persida et Assyrios ac turrigerae Babylonis</l>
                <l xml:id="d001l530" n="530">Prisca Semiramis cernit perfecta labore</l>
                <l xml:id="d001l531" n="531">Moenia et eversam Beli, haud imitabile cuiquam</l>
                <l xml:id="d001l532" n="532">Regis opus, molem accedit fratrumque sepulchrum.</l>
                <l xml:id="d001l533" n="533">Proxima succedit regio, quam Tigris ab ortu</l>
                <l xml:id="d001l534" n="534">Irrigat; at parteis, Zephyrus quas perflat et Auster,</l>
                <l xml:id="d001l535" n="535">Maximus Euphrates sinuosis alluit undis.</l>
                <l xml:id="d001l536" n="536">Illa quidem angustos in longum uberrima fines</l>
                <l xml:id="d001l537" n="537">Porrigit ac nullo penitus discrimine totum</l>
                <l xml:id="d001l538" n="538">Aequavit natura solum; res nominis illi</l>
                <l xml:id="d001l539" n="539">Causa fuit, quoniam geminos interiacet amnes.</l>
                <l xml:id="d001l540" n="540">Sindonium involvens capiti velamen in orbem</l>
                <l xml:id="d001l541" n="541">Ad numerum extrema pendentibus aure lapillis</l>
                <l xml:id="d001l542" n="542">Haud procui hinc Bactranus abest, non inscius arcu</l>
                <l xml:id="d001l543" n="543">Vulnera dirigere et patrio insultare camelo.</l>
                <l xml:id="d001l544" n="544">Post Drangas sparsi montana per avia Sacae</l>
                <l xml:id="d001l545" n="545">Apparent; Arabum spiranteis captat odores</l>
                <l xml:id="d001l546" n="546">Naribus atque iterum Euphratem Tigremque fluentes</l>
                <l xml:id="d001l547" n="547">Vallibus Armeniis Panchaeaque prospicit arva;</l>
                <l xml:id="d001l548" n="548">Nigrantes a fronte Syros et Amania saxa</l>
                <l xml:id="d001l549" n="549">Teque, tui nomen, palmosa Seleucia, regis</l>
                <l xml:id="d001l550" n="550">Quae retines et Orontis aquas foecunda rigantes</l>
                <l xml:id="d001l551" n="551">Culta bibis, levibus tangit Caducifer alis.</l>
                <l xml:id="d001l552" n="552">Dissimiles habitu inter se nec moribus hisdem</l>
                <l xml:id="d001l553" n="553">Nec lingua similes populos ingentia circum</l>
                <l xml:id="d001l554" n="554">Terga patris Tauri positos rupesque Ceraunos</l>
                <l xml:id="d001l555" n="555">Protinus exuperat; mox praedatricibus adsunt</l>
                <l xml:id="d001l556" n="556">Classibus infames Lycii Cilicesque, priusquam</l>
                <l xml:id="d001l557" n="557">Pompeio tantum merito piratica laudis</l>
                <l xml:id="d001l558" n="558">Undique pacato peperisset laurea ponto.</l>
                <l xml:id="d001l559" n="559">Heu, quam post celebres pugnas latosque triumphos</l>
                <l xml:id="d001l560" n="560">Mors optanda fuit, Pharii miserabile regis</l>
                <l xml:id="d001l561" n="561">Ne socer aspiceret lachrymoso lumine munus!</l>
                <l xml:id="d001l562" n="562">Te quoque cedrifero, sublimis Amaxia, colli</l>
                <l xml:id="d001l563" n="563">Impostam Tegeaeus adit, quam cedere regni</l>
                <l xml:id="d001l564" n="564">In partem, Cleopatra, tui navalibus aptam</l>
                <l xml:id="d001l565" n="565">Praesidiis Latii ducis indulgentia iussit.</l>
                <l xml:id="d001l566" n="566">Inde Solos atque Arsinoen Tharsonque relinquit</l>
                <l xml:id="d001l567" n="567">Florentem ingeniis quondam et virtute virorum;</l>
                <l xml:id="d001l568" n="568">Quique secas mediam lymphis candentibus urbem,</l>
                <l xml:id="d001l569" n="569">Frigidus interdum volvens rapidissimus unda,</l>
                <l xml:id="d001l570" n="570">Interdum stagno similis, pulcherrime Cydne,</l>
                <l xml:id="d001l571" n="571">Te super ingenti volitans cum flamine fertur.</l>
                <l xml:id="d001l572" n="572">Haud procul apparet fulvo celeberrima nimbo</l>
                <l xml:id="d001l573" n="573">Et dilecta Iovi Rhodos; hinc venerabile vatis</l>
                <l xml:id="d001l574" n="574">Carpathii specus et pueri testantia casum</l>
                <l xml:id="d001l575" n="575">Aequora se ostentant; divinae sydera frontis</l>
                <l xml:id="d001l576" n="576">Si libet in partem paulum flexisse sinistram,</l>
                <l xml:id="d001l577" n="577">Condita Pellaeo despectet moenia regi</l>
                <l xml:id="d001l578" n="578">Et vigilem semper Pharon horrentemque Canopum</l>
                <l xml:id="d001l579" n="579">Ac Nilum, qui monstriferas septena per ora</l>
                <l xml:id="d001l580" n="580">In mare ducit aquas implorantesque colonos</l>
                <l xml:id="d001l581" n="581">Exoratus adit sitientiaque irrigat arva</l>
                <l xml:id="d001l582" n="582">Gurgite nimbifero, ignotis caput abditus oris.</l>
                <l xml:id="d001l583" n="583">Haec super innumeros dextra laevaque iacentes</l>
                <l xml:id="d001l584" n="584">Transgreditur populos et nantes Cycladas undis,</l>
                <l xml:id="d001l585" n="585">Donec in apricam torquet talaria Cyprum.</l>
            </div1>
            <div1 xml:id="d002" type="section" decls="#md" met="H">
                <head>
                    <title>2</title>
                    <abbr>2</abbr>
                    <bibl source="digital">Annachiara Barizza</bibl>
                </head>
                <l xml:id="d002l1" n="1">Est locus, Aegaeis ubi fluctibus ardua rupes</l>
                <l xml:id="d002l2" n="2">Imminet ac longo prorumpit in aequora tractu</l>
                <l xml:id="d002l3" n="3">Dorsum ingens Chromyon veteres dixere coloni</l>
                <l xml:id="d002l4" n="4">Belus ubi templum, Cypri dum regna teneret,</l>
                <l xml:id="d002l5" n="5">Idaliae fertur Veneri posuisse ministrosque</l>
                <l xml:id="d002l6" n="6">Ac vigilem sacrasse ignem solemnibus aris</l>
                <l xml:id="d002l7" n="7">Luciferasque faces statuisse in culmine templi,</l>
                <l xml:id="d002l8" n="8">Deprensi tenebris et tempestatibus acti</l>
                <l xml:id="d002l9" n="9">Quo dubios nautae scirent intendere cursus;</l>
                <l xml:id="d002l10" n="10">Huncque diu morem perhibent servasse nepotes.</l>
                <l xml:id="d002l11" n="11">Huc se demittit Maia satus et procul omnem</l>
                <l xml:id="d002l12" n="12">Colle sedens tacito regionem lumine lustrat.</l>
                <l xml:id="d002l13" n="13">Inde pharetrati genitricem vidit Amoris</l>
                <l xml:id="d002l14" n="14">Ire coronato per florea compita curru.</l>
                <l xml:id="d002l15" n="15">Quattuor ante rotas miri candoris olores</l>
                <l xml:id="d002l16" n="16">Mulcebant cantu dominam pariterque volabant</l>
                <l xml:id="d002l17" n="17">Candida purpureis frenati colla capistris;</l>
                <l xml:id="d002l18" n="18">Turba columbarum modo praevolat et modo ludit</l>
                <l xml:id="d002l19" n="19">Commiscens rauco pugnantia murmure rostra.</l>
                <l xml:id="d002l20" n="20">Illius auratos praecingit myrtea crines</l>
                <l xml:id="d002l21" n="21">Intertexta rosis et citri flore corona;</l>
                <l xml:id="d002l22" n="22">Gratia dulcis inest oculis et amabilis ardor.</l>
                <l xml:id="d002l23" n="23">Ipsa vagos triviis populos sua sacra canentes</l>
                <l xml:id="d002l24" n="24">Prosequitur placide nimbo velata nec ulli</l>
                <l xml:id="d002l25" n="25">Cernitur; alta sonant to clamore Cythera</l>
                <l xml:id="d002l26" n="26">Et nemus Idalium et genialis littora Cypri.</l>
                <l xml:id="d002l27" n="27">Filius ad laevam sublimi insederat axi</l>
                <l xml:id="d002l28" n="28">Floribus ornato variis myrtoque virenti,</l>
                <l xml:id="d002l29" n="29">Cornigerumque tenens arcum pictamque pharetram</l>
                <l xml:id="d002l30" n="30">Nobilium auratis figebat pectora telis.</l>
                <l xml:id="d002l31" n="31">Pone sequebantur magno simul agmine Amores</l>
                <l xml:id="d002l32" n="32">Plebeia de stirpe sati furtivaque caeco</l>
                <l xml:id="d002l33" n="33">Vulnere in ignotum torquebant spicula vulgus.</l>
                <l xml:id="d002l34" n="34">Mollibus in rhedis Charitesque et blanda Voluptas</l>
                <l xml:id="d002l35" n="35">Ibant et Psyche iam conciliata Dione;</l>
                <l xml:id="d002l36" n="36">Et Decor et cupidae titubans Fiducia mentis,</l>
                <l xml:id="d002l37" n="37">Fraude capi metuens, Maciesque et Pallor et Error</l>
                <l xml:id="d002l38" n="38">Iraque et Insidiae et Livor sinceraque raro</l>
                <l xml:id="d002l39" n="39">Gaudia quaeque suis alitur Spes credula votis</l>
                <l xml:id="d002l40" n="40">Composita ex ebore et ebeno venere quadriga.</l>
                <l xml:id="d002l41" n="41">Ast Odium certaque carens ratione Voluntas</l>
                <l xml:id="d002l42" n="42">Et queruli Gemitus Lachrymaeque et cordis Amaror</l>
                <l xml:id="d002l43" n="43">His quoque se iungunt dominamque sequuntur euntem.</l>
                <l xml:id="d002l44" n="44">Huc se continuo celsis de collibus Arcas</l>
                <l xml:id="d002l45" n="45">Contulit et, postquam aeterni mandata parentis</l>
                <l xml:id="d002l46" n="46">Egit, ad Hesperium volitans iter arripit orbem</l>
                <l xml:id="d002l47" n="47">Atque tuos cursu properante, Bononia, muros</l>
                <l xml:id="d002l48" n="48">Nocte subit media Stellaeque ad limina tendit.</l>
                <l xml:id="d002l49" n="49">Nescia fatorum nullaque exercita cura</l>
                <l xml:id="d002l50" n="50">Carpebat virgo placidam Tolomea quietem.</l>
                <l xml:id="d002l51" n="51">Extemplo ingreditur thalamum, dehinc talia fatur:</l>
                <l xml:id="d002l52" n="52">"Stella, decus terrae, magnorum cura deorum,</l>
                <l xml:id="d002l53" n="53">Iupiter haec tibi me celeri deferre volatu</l>
                <l xml:id="d002l54" n="54">Imperat; sic divum interpres tibi nuntius adsto.</l>
                <l xml:id="d002l55" n="55">Hac servasse tenus leges vitamque Dianae</l>
                <l xml:id="d002l56" n="56">Et nescisse virum satis est. Iam pectore amorem</l>
                <l xml:id="d002l57" n="57">Accipe et Estensis tandem ne despice vota!</l>
                <l xml:id="d002l58" n="58">Rex superum egregiam sobolem tibi, candida virgo,</l>
                <l xml:id="d002l59" n="59">Promittit caelumque dabit, natisque duobus</l>
                <l xml:id="d002l60" n="60">Aethereas olim sedes veneranda tenebis.</l>
                <l xml:id="d002l61" n="61">Horum primus avos meritis Leonellus et alta</l>
                <l xml:id="d002l62" n="62">Ingenii ratione suos post terga relinquet;</l>
                <l xml:id="d002l63" n="63">Alter ad imperium populis mirantibus ultro</l>
                <l xml:id="d002l64" n="64">Virtutem accitus longe mortalia facta</l>
                <l xml:id="d002l65" n="65">Atque hominum mortalis adhuc anteibit honores,</l>
                <l xml:id="d002l66" n="66">Et mansura diu terris fama inclyta Borsi</l>
                <l xml:id="d002l67" n="67">Solis ad occasum solis referetur ab ortu.</l>
                <l xml:id="d002l68" n="68">Maximus hac etiam veniet de gente sacerdos,</l>
                <l xml:id="d002l69" n="69">Aeneas primum Aeneae de nomine magni,</l>
                <l xml:id="d002l70" n="70">Inde Pius tendens maiora ad munera dictus;</l>
                <l xml:id="d002l71" n="71">Cognato Stellam contingere proderit illi</l>
                <l xml:id="d002l72" n="72">Sanguine et ex hisdem traxisse parentibus ortum.</l>
                <l xml:id="d002l73" n="73">Quare, age, ne dubita duram deflectere mentem</l>
                <l xml:id="d002l74" n="74">Neve Iovis magni iussis parere recusa,</l>
                <l xml:id="d002l75" n="75">Tantum et tale decus terris caeloque datura!"</l>
                <l xml:id="d002l76" n="76">Dixit et alta Notis spirantibus astra petivit.</l>
                <l xml:id="d002l77" n="77">Iamque illic aderat peragens mandata Cupido</l>
                <l xml:id="d002l78" n="78">Formosaque manu peracutae cuspidis acer</l>
                <l xml:id="d002l79" n="79">Deligit auratam pharetra pendente sagittam;</l>
                <l xml:id="d002l80" n="80">Tum fortem incurvans deductis cornibus arcum</l>
                <l xml:id="d002l81" n="81">Virginis ignoto praecordia vulnere fixit</l>
                <l xml:id="d002l82" n="82">Ac dulces furtim inspirans afflavit amores.</l>
                <l xml:id="d002l83" n="83">Quae postquam arcitenens egit deus, illicet omnem</l>
                <l xml:id="d002l84" n="84">Discedens magno thalamum fulgore replevit.</l>
                <l xml:id="d002l85" n="85">Talibus excutitur somno conterrita visis</l>
                <l xml:id="d002l86" n="86">Atque deum formas et iussa ingentia virgo</l>
                <l xml:id="d002l87" n="87">Miratur tacitaque volutat singula mente.</l>
                <l xml:id="d002l88" n="88">Et modo falsa putat vanos ea fingere somnos</l>
                <l xml:id="d002l89" n="89">Et modo vera deum credit se numina coram</l>
                <l xml:id="d002l90" n="90">Conspexisse, suoque haec secum pectore versat:</l>
                <l xml:id="d002l91" n="91">"Stella, quid hoc dices? Errantia somnia num te</l>
                <l xml:id="d002l92" n="92">Decipiunt umbraeque leves et inanis imago?</l>
                <l xml:id="d002l93" n="93">An tibi non fictae steterint ante ora videnti</l>
                <l xml:id="d002l94" n="94">Effigies vocisque tuas sonus attigit aures?</l>
                <l xml:id="d002l95" n="95">Sic reor, atque oculis lux illa effusa per umbram,</l>
                <l xml:id="d002l96" n="96">Quae placidum obrupit subita novitate soporem,</l>
                <l xml:id="d002l97" n="97">Est aliquid; neque me securam haec somnia linquunt,</l>
                <l xml:id="d002l98" n="98">Et vereor tanto ne quis dolus adsit honori.</l>
                <l xml:id="d002l99" n="99">Quicquid id est, serva castamque tibique dicatam,</l>
                <l xml:id="d002l100" n="100">Cynthia, virgineasque preces ne despice virgo!"</l>
                <l xml:id="d002l101" n="101">Audiit ac Stellae frustra Latoia sortem</l>
                <l xml:id="d002l102" n="102">Indoluit gemitumque dedit sententia perstat</l>
                <l xml:id="d002l103" n="103">Immutata Iovis, nec contra tendere fas est.</l>
                <l xml:id="d002l104" n="104">Illam multa suo suspensam corde moventem</l>
                <l xml:id="d002l105" n="105">Atque alto huc illuc insomnem membra cubili</l>
                <l xml:id="d002l106" n="106">Versantem his nutrix affatur Olympia dictis:</l>
                <l xml:id="d002l107" n="107">"Quis novus insolitis casus te, dulcis alumna,</l>
                <l xml:id="d002l108" n="108">Implicuit curis interrupitque soporem?</l>
                <l xml:id="d002l109" n="109">Sensi ego iam dudum vigilans te ducere noctem.</l>
                <l xml:id="d002l110" n="110">In longum expertem somni placidaeque quietis.</l>
                <l xml:id="d002l111" n="111">Fare, precor, si quid mentem contristat et angit!</l>
                <l xml:id="d002l112" n="112">Ne dubita arcanos fidei committere sensus.</l>
                <l xml:id="d002l113" n="113">Nata, meae! Scis, te quanto complector amore.</l>
                <l xml:id="d002l114" n="114">Tu requies, tu vita mihi, tu sola senectae</l>
                <l xml:id="d002l115" n="115">Spes et dulcis honos, in te mea vota residunt.</l>
                <l xml:id="d002l116" n="116">Nec mea te propter tentare industria quicquam</l>
                <l xml:id="d002l117" n="117">Nam nihil ipsa cupis nisi recta et honesta recusat".</l>
                <l xml:id="d002l118" n="118">Stella refert: "O cara mihi super omnia nutrix,</l>
                <l xml:id="d002l119" n="119">Nulla tibi rerum, quaecumque erit illa, mearum,</l>
                <l xml:id="d002l120" n="120">Dum vita fungar, series ignota manebit,</l>
                <l xml:id="d002l121" n="121">Atque mihi tecum nil non commune putabo.</l>
                <l xml:id="d002l122" n="122">Namque ubi me genitrix vitales fudit ad auras,</l>
                <l xml:id="d002l123" n="123">In manibus vagisse tuis tuaque ubera primum</l>
                <l xml:id="d002l124" n="124">Admotis traxisse feror lactantia labris,</l>
                <l xml:id="d002l125" n="125">Infantemque pio fovisti sedula cultu.</l>
                <l xml:id="d002l126" n="126">At postquam erepta est mater carissima fatis</l>
                <l xml:id="d002l127" n="127">Ipsa puellares ingenti protinus annos</l>
                <l xml:id="d002l128" n="128">Rexisti affectu, et solum matris tibi nomen</l>
                <l xml:id="d002l129" n="129">Defuit atque vices egit tua cura parentis.</l>
                <l xml:id="d002l130" n="130">Quare animum dictis adverte, atque omnia pandam".</l>
                <l xml:id="d002l131" n="131">Sic ait ac memorat, quae mentem insomnia nuper</l>
                <l xml:id="d002l132" n="132">Turbarint, faciesque refert habitusque deorum</l>
                <l xml:id="d002l133" n="133">Et mandata Iovis promissaque et aurea narrat</l>
                <l xml:id="d002l134" n="134">Spicula et immenso thalamum fulsisse nitore.</l>
                <l xml:id="d002l135" n="135">Omnia quae postquam didicit fidissima custos,</l>
                <l xml:id="d002l136" n="136">Conticuit paulum atque animum per singula duxit.</l>
                <l xml:id="d002l137" n="137">Tunc sic orsa loqui: "Nihil est, o filia, quod te</l>
                <l xml:id="d002l138" n="138">Sollicitet; neque enim fallacis imagine somni</l>
                <l xml:id="d002l139" n="139">Esse potest quicquam levius, cui credere vanum est.</l>
                <l xml:id="d002l140" n="140">Ut reor, Estensi nihil Itala dignius usquam</l>
                <l xml:id="d002l141" n="141">Principe terra tulit. Vidi semel ipsa Philippum</l>
                <l xml:id="d002l142" n="142">Insubrem, vidi insignem Guidacion armis</l>
                <l xml:id="d002l143" n="143">Et Malatestigenas fratres iuvenemque superbum,</l>
                <l xml:id="d002l144" n="144">Inclyta fatidicae parent cui moenia Mantus,</l>
                <l xml:id="d002l145" n="145">Compluresque alios, quorum mihi nomina longum</l>
                <l xml:id="d002l146" n="146">Dicere, sed cunctis certe praestantior ille</l>
                <l xml:id="d002l147" n="147">Nicoleos; qui, seu belli seu pacis ad artes</l>
                <l xml:id="d002l148" n="148">Respicias, hinc egregie respondet et illinc.</l>
                <l xml:id="d002l149" n="149">Adde, etiam ipse tuo iam pridem captus amore</l>
                <l xml:id="d002l150" n="150">Ardet et ante alias Stellam desiderat omnes.</l>
                <l xml:id="d002l151" n="151">Praeterea nulli hunc tam longo tempore casus</l>
                <l xml:id="d002l152" n="152">Vertere ab incepto, nulli potuere labores</l>
                <l xml:id="d002l153" n="153">Frangere, dura licet te propter plurima constans</l>
                <l xml:id="d002l154" n="154">Regali posito fastu sit passus amando.</l>
                <l xml:id="d002l155" n="155">Non humili de plebe satus, sed origine clara</l>
                <l xml:id="d002l156" n="156">Maiorum illustris nec cuiquam laude secundus;</l>
                <l xml:id="d002l157" n="157">Qui genus omne hominum donis et honore benignus</l>
                <l xml:id="d002l158" n="158">Prosequitur, ceu fama refert, pulcherrima cuius</l>
                <l xml:id="d002l159" n="159">Auspiciis placida gaudet Ferraria pace.</l>
                <l xml:id="d002l160" n="160">Huic te si vinclo sociarent fata iugali,</l>
                <l xml:id="d002l161" n="161">Credo equidem, haud Latias te fortunatior inter</l>
                <l xml:id="d002l162" n="162">Nuberet ulla nurus. Id nobis saepius ipse</l>
                <l xml:id="d002l163" n="163">Pollicitus. Sed enim non omnia credere tutum est;</l>
                <l xml:id="d002l164" n="164">Et te virginei famam servare pudoris,</l>
                <l xml:id="d002l165" n="165">Legitimis tibi se thalamis nisi iunxerit, hortor.</l>
                <l xml:id="d002l166" n="166">Quod procul a recto est, quamvis prodesse putatur,</l>
                <l xml:id="d002l167" n="167">Stella, fuge! Aequatas ubi iusti examine lances</l>
                <l xml:id="d002l168" n="168">Videris atque suos fines tutatur honestum,</l>
                <l xml:id="d002l169" n="169">Conandum est, ut, dum licet, amplectaris utrumque.</l>
                <l xml:id="d002l170" n="170">Quodsi forte parant aliquid praedicere divi</l>
                <l xml:id="d002l171" n="171">Et pater omnipotens tibi magna interprete misso</l>
                <l xml:id="d002l172" n="172">Pollicitus parere iubet, nihil ipsa repugno.</l>
                <l xml:id="d002l173" n="173">Quis namque auspicibus superis quaecumque geruntur</l>
                <l xml:id="d002l174" n="174">Improbet aut illis demens se opponere tentet?</l>
                <l xml:id="d002l175" n="175">Interea tamen hanc ipsis permittere curam</l>
                <l xml:id="d002l176" n="176">Esse reor satius; tum res tempusque monebunt,</l>
                <l xml:id="d002l177" n="177">Quid deceat, quid sit nobis optare necesse,</l>
                <l xml:id="d002l178" n="178">Invenientque viam superi, quam, Stella, sequamur".</l>
                <l xml:id="d002l179" n="179">Haec ubi dixit anus, rursum vigilantia dulci,</l>
                <l xml:id="d002l180" n="180">Dum redit alma dies, monuit dare lumina somno.</l>
                <l xml:id="d002l181" n="181">Nec vero, quamvis cuperet, Tolomeia virgo</l>
                <l xml:id="d002l182" n="182">Comprimere insolitos motus et pectoris aestum</l>
                <l xml:id="d002l183" n="183">Aut curas arcere valet frustraque laborat</l>
                <l xml:id="d002l184" n="184">Optatam invitis oculis captare quietem.</l>
                <l xml:id="d002l185" n="185">Instat Amor furtim rapidosque sub ossibus ignes</l>
                <l xml:id="d002l186" n="186">Improbus accendens aegram quatit undique mentem.</l>
                <l xml:id="d002l187" n="187">Tum superum oblatas facies summique Tonantis</l>
                <l xml:id="d002l188" n="188">Imperia ipsa sibi proponit et undique magnis</l>
                <l xml:id="d002l189" n="189">Concutitur stimulis; ferus hinc Amor urget et illinc.</l>
                <l xml:id="d002l190" n="190">Non tamen implicitam mentem ulla obscoena cupido</l>
                <l xml:id="d002l191" n="191">Polluit, insano castus nec terga furori</l>
                <l xml:id="d002l192" n="192">Dat pudor, et nulla maculantur pectora tabe.</l>
                <l xml:id="d002l193" n="193">Impositam Ligurum velut altis montibus arcem</l>
                <l xml:id="d002l194" n="194">Cum simul hostiles circumsedere catervae,</l>
                <l xml:id="d002l195" n="195">Hi scalas ignemque ferunt, hi proelia aperto</l>
                <l xml:id="d002l196" n="196">Marte gerunt, alii caecos tellure sub ima</l>
                <l xml:id="d002l197" n="197">Occulti infodiunt aditus, pars illa per altas</l>
                <l xml:id="d002l198" n="198">Quaerit iter cautes et scandere moenia tentat;</l>
                <l xml:id="d002l199" n="199">Viribus at pubes validis inclusa resistit</l>
                <l xml:id="d002l200" n="200">Tutaturque domos atque hostem submovet armis.</l>
                <l xml:id="d002l201" n="201">Haud aliter varia curarum mole fatigat</l>
                <l xml:id="d002l202" n="202">Stellam durus Amor, magni sed plena vigoris</l>
                <l xml:id="d002l203" n="203">Stat ratio atque animi candor manet ille pudici.</l>
                <l xml:id="d002l204" n="204">Atque ea dum caelo pariter terraque geruntur</l>
                <l xml:id="d002l205" n="205">Consilio nutuque Iovis, Tolomeia virgo</l>
                <l xml:id="d002l206" n="206">Saucia dum primos sentire Cupidinis ictus</l>
                <l xml:id="d002l207" n="207">Incipit atque animo serpentem admittere curam,</l>
                <l xml:id="d002l208" n="208">Non minus absentis torquetur imagine formae</l>
                <l xml:id="d002l209" n="209">Nicoleos totisque exaestuat ossibus ardor.</l>
                <l xml:id="d002l210" n="210">Non illum, roseo vel cum procedit ab ortu,</l>
                <l xml:id="d002l211" n="211">Occiduo vel cum submergitur aequore, Titan</l>
                <l xml:id="d002l212" n="212">Invenit exutum curis animove quietum;</l>
                <l xml:id="d002l213" n="213">Quaque potest dictis factisque inservit Amori.</l>
                <l xml:id="d002l214" n="214">Et modo mutatis optatam cultibus urbem</l>
                <l xml:id="d002l215" n="215">Nescius ingreditur, caros visurus amores,</l>
                <l xml:id="d002l216" n="216">Et modo regali celebrat convivia sumptu</l>
                <l xml:id="d002l217" n="217">Largus et indulget festis sine fine choreis,</l>
                <l xml:id="d002l218" n="218">Interdumque novos lusus meditatur in armis</l>
                <l xml:id="d002l219" n="219">Certantum iuvenum et simulati proelia Martis</l>
                <l xml:id="d002l220" n="220">Acer init validisque impingit viribus hostes</l>
                <l xml:id="d002l221" n="221">Et palmam egregia victor cum laude reportat.</l>
                <l xml:id="d002l222" n="222">Rorifero medium conscenderat humida curru</l>
                <l xml:id="d002l223" n="223">Luna polum et tacitis nocturna silentia terris</l>
                <l xml:id="d002l224" n="224">Sparserat, et dulci furtim volucresque ferasque</l>
                <l xml:id="d002l225" n="225">Amplexu sopor atque hominum genus omne fovebat.</l>
                <l xml:id="d002l226" n="226">Sollicito interea iuvenis sub pectore caecum.</l>
                <l xml:id="d002l227" n="227">Vulnus alens nullam aut oculis aut mente quietem</l>
                <l xml:id="d002l228" n="228">Accipit, atque animo Cura immortalis oberrat.</l>
                <l xml:id="d002l229" n="229">Sensibus attonitis velut praesentia carae</l>
                <l xml:id="d002l230" n="230">Virginis ora videt, quamvis procul absit, et illam</l>
                <l xml:id="d002l231" n="231">Anxius alloquitur veluti responsa daturam</l>
                <l xml:id="d002l232" n="232">Multaque per noctem studio meditatus inani</l>
                <l xml:id="d002l233" n="233">Ingemit et lachrymis humentia lumina tollens</l>
                <l xml:id="d002l234" n="234">Sic ait: "Heu miseros et iniquae sortis amantes,</l>
                <l xml:id="d002l235" n="235">Quantum durus Amor gravibus sine fine dolentem</l>
                <l xml:id="d002l236" n="236">Suppliciis vitam exercet nec respicit aequis</l>
                <l xml:id="d002l237" n="237">Luminibus tristique sinit tabescere morbo!</l>
                <l xml:id="d002l238" n="238">Tertius hic agitur revolubilis mensibus annus,</l>
                <l xml:id="d002l239" n="239">Ex quo formosam nostri Tolomeida primum</l>
                <l xml:id="d002l240" n="240">Conspexere oculi subitoque exarsimus igne,</l>
                <l xml:id="d002l241" n="241">Seu deus hanc seu quis sortem milii casus iniquam</l>
                <l xml:id="d002l242" n="242">Obtulit, in saevis ut vita laboribus acta</l>
                <l xml:id="d002l243" n="243">Ante diem fugiens viridi me linquat in aevo.</l>
                <l xml:id="d002l244" n="244">Hoc si Stella cupit, nostro si funere gaudet,</l>
                <l xml:id="d002l245" n="245">Nil renuo, nil fata moror; finemque supremum</l>
                <l xml:id="d002l246" n="246">Nunc, precor, imponat florentibus Atropos annis.</l>
                <l xml:id="d002l247" n="247">Sed tamen haud quemquam infelix hominumve deumve</l>
                <l xml:id="d002l248" n="248">Usque adeo laesi, tales ut solvere poenas</l>
                <l xml:id="d002l249" n="249">Debuerim. Potui multis prodesse meisque</l>
                <l xml:id="d002l250" n="250">Dedecori non esse, modo diuturnior essem,</l>
                <l xml:id="d002l251" n="251">Nec mea nunc mallent abrumpi stamina Parcae.</l>
                <l xml:id="d002l252" n="252">Nil ego non egi, quo mentem agnoscere posset</l>
                <l xml:id="d002l253" n="253">Stella meam gemitusque graves votumque fidemque.</l>
                <l xml:id="d002l254" n="254">Illam ego per terras, illam sine fine per undas,</l>
                <l xml:id="d002l255" n="255">Rupibus Haemoniis veluti Peneida Phoebus,</l>
                <l xml:id="d002l256" n="256">Dum sequor ac mira latitantem indagine quaero</l>
                <l xml:id="d002l257" n="257">Anxius, haud timui gravibus me sponte periclis</l>
                <l xml:id="d002l258" n="258">Obiicere atque animo invicto cuncta aspera ferre.</l>
                <l xml:id="d002l259" n="259">Praeterea, seu me placido genialia rura</l>
                <l xml:id="d002l260" n="260">Secessu villaeque tenent, Ferraria seu me</l>
                <l xml:id="d002l261" n="261">Accipit ac laetis redeuntem civibus offert,</l>
                <l xml:id="d002l262" n="262">Sive iuvat regni latos invisere fines,</l>
                <l xml:id="d002l263" n="263">Quos mare Tyrrhenum supra quosque alluit infra,</l>
                <l xml:id="d002l264" n="264">Cui mea mansurum nomen dedit Adria, pontus,</l>
                <l xml:id="d002l265" n="265">Seu procul externas hospes divortor ad oras,</l>
                <l xml:id="d002l266" n="266">Sive ego militiam sequor atque horrentia duri</l>
                <l xml:id="d002l267" n="267">Martis in arma vocor laudumque animosa cupido</l>
                <l xml:id="d002l268" n="268">Audaci ingentes stimulos sub pectore figit,</l>
                <l xml:id="d002l269" n="269">Seu quid ago, seu quid meditor, noctesque diesque</l>
                <l xml:id="d002l270" n="270">Ad Stellam mens aegra redit; namque omnibus illa</l>
                <l xml:id="d002l271" n="271">Posthabitis, ingrata licet, me possidet una.</l>
                <l xml:id="d002l272" n="272">Sic nec saevus Amor nec me impia mater Amoris</l>
                <l xml:id="d002l273" n="273">Respiciunt et opem misero mihi ferre recusant;</l>
                <l xml:id="d002l274" n="274">Nec precibus surdas crudelis porrigit aures</l>
                <l xml:id="d002l275" n="275">Stella meis. Quid restat adhuc tandemque malorum</l>
                <l xml:id="d002l276" n="276">Tantorum quae finis erit, nisi ponere vitam</l>
                <l xml:id="d002l277" n="277">Ingratam, ut video, superis et forsitan illi,</l>
                <l xml:id="d002l278" n="278">Quam propter fuerat mihi dulce in luce morari?</l>
                <l xml:id="d002l279" n="279">Iupiter, avectae fraterna per aequora si non</l>
                <l xml:id="d002l280" n="280">Immemor Europae Inachios reminisceris ignes,</l>
                <l xml:id="d002l281" n="281">Dissimulare deum, varias adsumere formas</l>
                <l xml:id="d002l282" n="282">Saepius ac caelo terras praeponere si non,</l>
                <l xml:id="d002l283" n="283">Rex hominumque divumque potens, tibi turpe putasti,</l>
                <l xml:id="d002l284" n="284">Nunc adsis, precor, atque horum miserere laborum</l>
                <l xml:id="d002l285" n="285">Et bonus afflictis aliquam spem porrige rebus!</l>
                <l xml:id="d002l286" n="286">Nulla dies tanti me muneris arguet umquam</l>
                <l xml:id="d002l287" n="287">Immemorem nec parva tuis altaribus ipse</l>
                <l xml:id="d002l288" n="288">Dona feram statuamque tibi solemnia templa.</l>
                <l xml:id="d002l289" n="289">Tu quoque, curarum requies, placidissime Somne,</l>
                <l xml:id="d002l290" n="290">Tandem oculis dignare meis obrepere et illam</l>
                <l xml:id="d002l291" n="291">Candida fac saltem referant insomnia amanti</l>
                <l xml:id="d002l292" n="292">Et miserum falsa sub imagine lude furorem,</l>
                <l xml:id="d002l293" n="293">Si nequeo veros aliter nunc cernere vultus!"</l>
                <l xml:id="d002l294" n="294">Dixerat atque imo suspiria mille trahentem</l>
                <l xml:id="d002l295" n="295">Corde Sopor Iovis imperio demissus ab astris</l>
                <l xml:id="d002l296" n="296">Occupat et placide resolutos dulcis in artus</l>
                <l xml:id="d002l297" n="297">Serpit et auguriis animum felicibus implet.</l>
                <l xml:id="d002l298" n="298">Namque videbatur niveam cum cornibus aureis</l>
                <l xml:id="d002l299" n="299">Cernere pascentem florentia gramina cervam.</l>
                <l xml:id="d002l300" n="300">Illius egregios pulchrae admiratus honores</l>
                <l xml:id="d002l301" n="301">Frontis et aspectum, qualem, quicumque videret,</l>
                <l xml:id="d002l302" n="302">Iuraret non esse ferae, simul omnia laudat</l>
                <l xml:id="d002l303" n="303">Et simul exoptat studio flagrante potiri.</l>
                <l xml:id="d002l304" n="304">Non tamen aut saevo conspectam laedere ferro</l>
                <l xml:id="d002l305" n="305">Sustinet aut rabidas animare in vulnera curat</l>
                <l xml:id="d002l306" n="306">Dira canes, praedae quamvis accenderet ardor.</l>
                <l xml:id="d002l307" n="307">Sed quacumque fugam mox tentatura videtur,</l>
                <l xml:id="d002l308" n="308">Parte illa subito laqueos ac retia tendit</l>
                <l xml:id="d002l309" n="309">Praecluditque omnes aditus, ne evadere possit.</l>
                <l xml:id="d002l310" n="310">Hinc atque hinc celerique premit vestigia gressu</l>
                <l xml:id="d002l311" n="311">Atque ita in insidias trepidam compellere tentat.</l>
                <l xml:id="d002l312" n="312">Illa ubi Nicoleon longe per gramina euntem</l>
                <l xml:id="d002l313" n="313">Vidit, cuncta pavens incertis cursibus errat.</l>
                <l xml:id="d002l314" n="314">Nunc cupit ad sylvas et ad invia tendere lustra,</l>
                <l xml:id="d002l315" n="315">Nunc peragrare fuga saltus meditabat apertos;</l>
                <l xml:id="d002l316" n="316">Interdumque latet sylvestribus abdita dumis,</l>
                <l xml:id="d002l317" n="317">Interdumque metu posito per frondea tecta</l>
                <l xml:id="d002l318" n="318">Fert secura pedem et virides depascitur herbas.</l>
                <l xml:id="d002l319" n="319">Ille autem multa latitantem sedulus arte</l>
                <l xml:id="d002l320" n="320">Eruit e latebris magnoque labore secutus</l>
                <l xml:id="d002l321" n="321">Perductam in laqueos victor sic denique cepit</l>
                <l xml:id="d002l322" n="322">Firmaque luctanti connectens vincula collo</l>
                <l xml:id="d002l323" n="323">Protinus abduxit. Iuveni sua gaudia somnos</l>
                <l xml:id="d002l324" n="324">Abripiunt; tacitam mox visa ad somnia mentem</l>
                <l xml:id="d002l325" n="325">Ipse refert et fausta suis cupit omina rebus</l>
                <l xml:id="d002l326" n="326">Ac meliora sibi sperat promittere divos.</l>
                <l xml:id="d002l327" n="327">Dulcis enim rursus visis grataque tenebat</l>
                <l xml:id="d002l328" n="328">Illectum novitate Sopor placideque fovebat.</l>
                <l xml:id="d002l329" n="329">Maximus ecce virum miseratus ab aethere iamque</l>
                <l xml:id="d002l330" n="330">Prospiciens populis et nostro Iupiter orbi</l>
                <l xml:id="d002l331" n="331">Iunonem Veneremque vocat, dehinc talia mandat:</l>
                <l xml:id="d002l332" n="332">"Ite simul celeres et Felsina moenia, divae,</l>
                <l xml:id="d002l333" n="333">Labentes caelo simul et Tolomeia tecta,</l>
                <l xml:id="d002l334" n="334">Candida virgineos ubi somno molliter artus</l>
                <l xml:id="d002l335" n="335">Stella fovet, petite! Hinc thalamos intrate pudicos</l>
                <l xml:id="d002l336" n="336">Virginis et tacite nocturnas ferte sub umbras</l>
                <l xml:id="d002l337" n="337">Sopitam, ne qua nostris contraria coeptis</l>
                <l xml:id="d002l338" n="338">Obstet! Iter vestrum post haec Ferraria sistet,</l>
                <l xml:id="d002l339" n="339">Urbs praeclara virum sobole et felicibus arvis</l>
                <l xml:id="d002l340" n="340">Atque eadem Estensis regni caput. Optimus illic</l>
                <l xml:id="d002l341" n="341">Nicoleos longo Stellae correptus amore</l>
                <l xml:id="d002l342" n="342">Carpitur. Huic illam socialis foedere lecti</l>
                <l xml:id="d002l343" n="343">Iungite! Cur sedeat menti haec sententia nostra</l>
                <l xml:id="d002l344" n="344">Iam satis edocui". Sic fatus ad oscula divas</l>
                <l xml:id="d002l345" n="345">Excipit et sacri indicium largitur amoris.</l>
                <l xml:id="d002l346" n="346">Ast illae veterum, quibus exarsere tot annos,</l>
                <l xml:id="d002l347" n="347">Irarum oblitae parent Stellamque ferentes</l>
                <l xml:id="d002l348" n="348">In iussum posuere thorum, dum somnus amantem</l>
                <l xml:id="d002l349" n="349">Ignarum aetherei monitu Iovis altus haberet.</l>
                <l xml:id="d002l350" n="350">Atque hic ter liquido tonitrus cum luce corusca</l>
                <l xml:id="d002l351" n="351">Insonuere polo et Charites felicia signa</l>
                <l xml:id="d002l352" n="352">Adventus tribuere sui magnumque repente</l>
                <l xml:id="d002l353" n="353">Fulgorem emisit Phoebea mirantibus astris.</l>
                <l xml:id="d002l354" n="354">Ipsa quoque adsensu claro Saturnia favit</l>
                <l xml:id="d002l355" n="355">Ominibus Paphieque suos ibi fudit amores.</l>
                <l xml:id="d002l356" n="356">Nec mora, sublimes his actis curribus ambae</l>
                <l xml:id="d002l357" n="357">Ad caelum rediere suis. Pavonibus illa</l>
                <l xml:id="d002l358" n="358">Ducitur, haec cygnis; illos sua crista superbos</l>
                <l xml:id="d002l359" n="359">Reddit et artificum studio praestantior omni</l>
                <l xml:id="d002l360" n="360">Colla per haud unus color et per pectora ludit,</l>
                <l xml:id="d002l361" n="361">Dumque volant, pictae panduntur sydera caudae;</l>
                <l xml:id="d002l362" n="362">Hi candore suo gaudent et dulce sonoro</l>
                <l xml:id="d002l363" n="363">Gutture certatim nullis imitabile carmen</l>
                <l xml:id="d002l364" n="364">Vocibus ad numerum modulantur et aera pennis</l>
                <l xml:id="d002l365" n="365">Pulsant. Nec celeres tenuere utrique volatus,</l>
                <l xml:id="d002l366" n="366">Stellantis donec statuere in culmine Olympi</l>
                <l xml:id="d002l367" n="367">Ante Iovis solium dominas responsa ferentes.</l>
                <l xml:id="d002l368" n="368">Mollibus inde iugis resoluti colla, virentis</l>
                <l xml:id="d002l369" n="369">Elysii lucos fontesque et nota pererrant</l>
                <l xml:id="d002l370" n="370">Pabula et ambrosiae saturantur corpora succo.</l>
                <l xml:id="d002l371" n="371">Expulerat tenebras et opacae tempora noctis</l>
                <l xml:id="d002l372" n="372">Finierat Titan lucemque reduxerat almam.</l>
                <l xml:id="d002l373" n="373">Tandem Nicoleos votis et amore potitus</l>
                <l xml:id="d002l374" n="374">Dis meritas grates pro tanto laetus agebat</l>
                <l xml:id="d002l375" n="375">Munere, blanda ferens trepidae solatia nymphae.</l>
                <l xml:id="d002l376" n="376">Et iam foecundo fortunatissima partu</l>
                <l xml:id="d002l377" n="377">Ingentem aethereas Leonellum Stella sub auras</l>
                <l xml:id="d002l378" n="378">Fuderat atque brevi pulcherrimus intervallo</l>
                <l xml:id="d002l379" n="379">Borsius ortus erat, Latio decus additus orbi.</l>
                <l xml:id="d002l380" n="380">Illum prima suis manibus Lucina creatum</l>
                <l xml:id="d002l381" n="381">Sustulit ac primis roravit fontibus artus,</l>
                <l xml:id="d002l382" n="382">Oscula prima dedit, primos involvit amictus,</l>
                <l xml:id="d002l383" n="383">Prima ter, ut perhibent, solemnia murmure parvo</l>
                <l xml:id="d002l384" n="384">Verba susurravit teneras infantis ad aures</l>
                <l xml:id="d002l385" n="385">Successusque bonos portendit atque omina fausta</l>
                <l xml:id="d002l386" n="386">Praedixit puero, venturi haud inscia fati.</l>
                <l xml:id="d002l387" n="387">Nec minus exceptum gremio Tritonia fovit</l>
                <l xml:id="d002l388" n="388">Laetaque ridenti allusit neque amoris in illum</l>
                <l xml:id="d002l389" n="389">Signa minora dedit. Tum cunis molliter aureis</l>
                <l xml:id="d002l390" n="390">Compositum liquere ambae simul astra petentes.</l>
                <l xml:id="d002l391" n="391">At Iovis imperio pueri fidissima custos</l>
                <l xml:id="d002l392" n="392">Excubat ante torum noctes Astraea diesque</l>
                <l xml:id="d002l393" n="393">Nec sera quamvis provectum aetate reliquit.</l>
                <l xml:id="d002l394" n="394">Sed rapitur cursu properante volubile tempus</l>
                <l xml:id="d002l395" n="395">Et nihil esse diu patitur mortalibus ordo,</l>
                <l xml:id="d002l396" n="396">Quem statuit certa divina potentia lege.</l>
                <l xml:id="d002l397" n="397">Namque modo geniti, Leonellus et altera proles</l>
                <l xml:id="d002l398" n="398">Borsius, exactis ambo puerilibus annis</l>
                <l xml:id="d002l399" n="399">Iam pulchrae attigerant confinia prima iuventae.</l>
                <l xml:id="d002l400" n="400">Libera iam curis genitrix mortalibus inter sydera</l>
                <l xml:id="d002l401" n="401">Noctivagae lucebat proxima Phoebae.</l>
                <l xml:id="d002l402" n="402">Nec minus Herculeo puerum de nomine dictum</l>
                <l xml:id="d002l403" n="403">Sismundumque viro coniux Rigarda crearat,</l>
                <l xml:id="d002l404" n="404">Ambo animis, ambo insignes pietate futuros.</l>
                <l xml:id="d002l405" n="405">Quin etiam Insubrum genitor longaevus ad oras</l>
                <l xml:id="d002l406" n="406">Et Belriguardi tectis Leonellus in altis</l>
                <l xml:id="d002l407" n="407">Mortalem exuerant resoluto corpore vitam.</l>
                <l xml:id="d002l408" n="408">Multum bis ereptis decoris Ferrara, multum</l>
                <l xml:id="d002l409" n="409">Praesidii amisit; turbataque protinus omnis</l>
                <l xml:id="d002l410" n="410">Maeret Atestino tellus quae subdita regno,</l>
                <l xml:id="d002l411" n="411">Quippe animos hominum terrebant omnia late</l>
                <l xml:id="d002l412" n="412">Armorum furiis saevoque frementia bello.</l>
                <l xml:id="d002l413" n="413">Ecce duos meritis celebranda modestia fratres</l>
                <l xml:id="d002l414" n="414">Laudibus egregio pulchri in certamine facti</l>
                <l xml:id="d002l415" n="415">Discordes agit et grato pia pectora motu</l>
                <l xml:id="d002l416" n="416">Sollicitat variisque replet sermonibus urbem.</l>
                <l xml:id="d002l417" n="417">Estenses fratres regali magnus in aula</l>
                <l xml:id="d002l418" n="418">Parthenopem a genero missos Alphonsus alebat;</l>
                <l xml:id="d002l419" n="419">His procul a patria positis Leonellia proles,</l>
                <l xml:id="d002l420" n="420">Nicoleos, tunc paene infans, succedere curis</l>
                <l xml:id="d002l421" n="421">Imperii minus aptus erat; regnisque paternis</l>
                <l xml:id="d002l422" n="422">Hic status urbis erat, cum Borsi digna relatu</l>
                <l xml:id="d002l423" n="423">Ac Meliaducis discordia protinus orta est,</l>
                <l xml:id="d002l424" n="424">Consulere alterius dum nititur alter honori.</l>
                <l xml:id="d002l425" n="425">Carus erat populo imprimis alacrique favore</l>
                <l xml:id="d002l426" n="426">Borsius et magno consensu ad regia primus</l>
                <l xml:id="d002l427" n="427">Sceptra vocabatur tantaeque ad pondera molis.</l>
                <l xml:id="d002l428" n="428">Hic aetate minor, pietate inductus et aequo,</l>
                <l xml:id="d002l429" n="429">Nutanti fratrem imperio patriaeque saluti</l>
                <l xml:id="d002l430" n="430">Prospicere hortatur vacuasque capessere sedes,</l>
                <l xml:id="d002l431" n="431">Ne quicquam inter tot rerum discrimina possit</l>
                <l xml:id="d002l432" n="432">Incidere adversi et populos turbare quietos.</l>
                <l xml:id="d002l433" n="433">"Gentis", ait, "nostrae soboles tu prima, neque adsunt</l>
                <l xml:id="d002l434" n="434">Rigarda genitrice sati, et stirps unica fratris</l>
                <l xml:id="d002l435" n="435">Nicoleos nondum pueriles attigit annos,</l>
                <l xml:id="d002l436" n="436">Defendi auxilio nec se Ferraria tali</l>
                <l xml:id="d002l437" n="437">Posse putat, si quis ferat ulla pericula casus,</l>
                <l xml:id="d002l438" n="438">Quae non pauca vides ardentibus undique bellis</l>
                <l xml:id="d002l439" n="439">Ingruere. Et tibi quod praesens fortuna merenti</l>
                <l xml:id="d002l440" n="440">Obtulit, et tua quod virtus clarissima poscit,</l>
                <l xml:id="d002l441" n="441">Aggredere et, si quid pro te mea gratia, si quid</l>
                <l xml:id="d002l442" n="442">Hic animus viresque valent monitusque fideles,</l>
                <l xml:id="d002l443" n="443">Utere et eventus promptum experieris in omnes!"</l>
                <l xml:id="d002l444" n="444">Sic ait atque ultro dextram dedit ipse fidemque.</l>
                <l xml:id="d002l445" n="445">Alter ubi indicium tanti prospexit amoris,</l>
                <l xml:id="d002l446" n="446">Obstupuit tacite admirans et lumina fixit</l>
                <l xml:id="d002l447" n="447">Terrae immota diu mentemque per omnia duxit.</l>
                <l xml:id="d002l448" n="448">Tum meritas fratri grates laetissimus egit</l>
                <l xml:id="d002l449" n="449">Caraque fraternis amplexibus oscula iunxit</l>
                <l xml:id="d002l450" n="450">Laudavitque simul lachrymans; dehinc talia dictis</l>
                <l xml:id="d002l451" n="451">Reddidit: "Haud animum certe spemque ista voluntas</l>
                <l xml:id="d002l452" n="452">Iam pridem frustrata meam, carissime Borsi;</l>
                <l xml:id="d002l453" n="453">Non tamen ingrato te offers, nec muneris huius</l>
                <l xml:id="d002l454" n="454">Immemor inveniar, vel dum sinet Atropos alma</l>
                <l xml:id="d002l455" n="455">Luce frui vel cum hos vita spoliaverit artus.</l>
                <l xml:id="d002l456" n="456">Tu vero, qui sponte tua nunc spernere tantas</l>
                <l xml:id="d002l457" n="457">Ausus opes tali officio mecum, optime, certas,</l>
                <l xml:id="d002l458" n="458">Dignus es imperio, cuius me sumere curam</l>
                <l xml:id="d002l459" n="459">Non sinit hic habitus et vita obnoxia sacris.</l>
                <l xml:id="d002l460" n="460">Praeterea vates hac tempestate futurum</l>
                <l xml:id="d002l461" n="461">Nostra aliquem de stirpe ferunt, mortalia facta</l>
                <l xml:id="d002l462" n="462">Qui mortalis adhuc superet, deus ipse futurus.</l>
                <l xml:id="d002l463" n="463">Illum ego te reor atque opto, di vota secundent".</l>
                <l xml:id="d002l464" n="464">Talibus inter se studiis certamen alebant</l>
                <l xml:id="d002l465" n="465">Haec alternantes suspensaque corda tenebant</l>
                <l xml:id="d002l466" n="466">Mussantis passim populi regemque petentis,</l>
                <l xml:id="d002l467" n="467">Cum subito aetherea res finem invenit ab arce.</l>
                <l xml:id="d002l468" n="468">Vos, quibus Aoniis de collibus abdita divum</l>
                <l xml:id="d002l469" n="469">Consilia et sacras fas est cognoscere mentes,</l>
                <l xml:id="d002l470" n="470">Vos mihi, Pierides, ingentis pandite facti</l>
                <l xml:id="d002l471" n="471">Occultam seriem mortalibus et date famam</l>
                <l xml:id="d002l472" n="472">Carminibus, ne rem ventura hanc nesciat aetas</l>
                <l xml:id="d002l473" n="473">Neu lateat, ductus fatis cum Borsius urbem</l>
                <l xml:id="d002l474" n="474">Rexerit atque suae dederit nova nomina genti!</l>
                <l xml:id="d002l475" n="475">Nota quidem vobis ea sunt atque omnia vestros</l>
                <l xml:id="d002l476" n="476">Saepe choros inter Phoebum cecinisse, puellae,</l>
                <l xml:id="d002l477" n="477">Credibile est; vos illa decet nunc prodere vati.</l>
                <l xml:id="d002l478" n="478">Eversas Iuno Tyriae Carthaginis arces</l>
                <l xml:id="d002l479" n="479">Dilectumque solum ac veteres visura ruinas,</l>
                <l xml:id="d002l480" n="480">Nondum oblita loci, Samia veniebat ab urbe</l>
                <l xml:id="d002l481" n="481">Et caelum alitibus pictis invecta secabat.</l>
                <l xml:id="d002l482" n="482">Dum super Illyrici virides volat aequoris undas,</l>
                <l xml:id="d002l483" n="483">Prospicit Italiam longe flatuque sonoro</l>
                <l xml:id="d002l484" n="484">Ventorum ac gelidis pulsatas imbribus Alpes.</l>
                <l xml:id="d002l485" n="485">Tum, pater in fluctus ubi porrigit alta marinos</l>
                <l xml:id="d002l486" n="486">Ora Padus, variis distincta coloribus illuc</l>
                <l xml:id="d002l487" n="487">Diva citatarum convertit colla volucrum</l>
                <l xml:id="d002l488" n="488">Lora manu flectens in dextri littoris oram.</l>
                <l xml:id="d002l489" n="489">Protinus Adriacas prospexit ab aethere terras.</l>
                <l xml:id="d002l490" n="490">Hinc progressa pios fratres totamque iacentem</l>
                <l xml:id="d002l491" n="491">Ferrariam in lachrymis et acerbo funere moestam</l>
                <l xml:id="d002l492" n="492">Vidit et immensum populi miserata dolorem est.</l>
                <l xml:id="d002l493" n="493">Inde viam accelerans tali Thaumantida voce</l>
                <l xml:id="d002l494" n="494">Alloquitur divamque iubet descendere caelo</l>
                <l xml:id="d002l495" n="495">Erectura novo afflictas solamine mentes:</l>
                <l xml:id="d002l496" n="496">"Vade", ait, "o nostri fidissima pectoris index,</l>
                <l xml:id="d002l497" n="497">Atque illam, Eridani gemino quam flumine cinctam</l>
                <l xml:id="d002l498" n="498">Hinc atque hinc urbem turritaque moenia cernas,</l>
                <l xml:id="d002l499" n="499">Iri, pete atque viris, quorum illic cuncta geruntur</l>
                <l xml:id="d002l500" n="500">Consiliis, ut non ignoras, nomine nostro</l>
                <l xml:id="d002l501" n="501">Talia iussa dabis, quae nemo obiisse recuset!</l>
                <l xml:id="d002l502" n="502">'Luctibus imponi vestris Saturnia finem</l>
                <l xml:id="d002l503" n="503">Imperat. Haec facite, in populum atque in regna vocetur</l>
                <l xml:id="d002l504" n="504">Borsius! Eius enim auspiciis Rugeria magnum</l>
                <l xml:id="d002l505" n="505">Nomen adepta caput stirps efferet, et vaga late</l>
                <l xml:id="d002l506" n="506">Huius fama viri terra caeloque volabit'.</l>
                <l xml:id="d002l507" n="507">Coniugis omnino certa haec sententia nostri est".</l>
                <l xml:id="d002l508" n="508">Dixerat; illa fugit ventis festina vocatis</l>
                <l xml:id="d002l509" n="509">Ac dominae mandata ferens descendit ab alto</l>
                <l xml:id="d002l510" n="510">Ad terras delapsa polo, haud ignara locorum.</l>
                <l xml:id="d002l511" n="511">Mox Augustino se offert, dum forte remotus</l>
                <l xml:id="d002l512" n="512">Secreta senior tectorum in parte sederet</l>
                <l xml:id="d002l513" n="513">Multa super populo meditans rebusque futuris.</l>
                <l xml:id="d002l514" n="514">Huic Villaea dabat stirps non ignobile nomen;</l>
                <l xml:id="d002l515" n="515">Sed meritis superarat avos princepsque senatus</l>
                <l xml:id="d002l516" n="516">Carus erat patriae. Quem sic Iunonia virgo</l>
                <l xml:id="d002l517" n="517">Alloquitur demitque graves de pectore curas:</l>
                <l xml:id="d002l518" n="518">"Augustine, piis quem publica iura tenentem</l>
                <l xml:id="d002l519" n="519">Consiliis populus merito veneratur honore,</l>
                <l xml:id="d002l520" n="520">Me tibi magna Iovis demittit ab aethere coniux.</l>
                <l xml:id="d002l521" n="521">Iam lachrymis saevoque datum satis esse dolori</l>
                <l xml:id="d002l522" n="522">Asserit imponique modum vult fletibus istis</l>
                <l xml:id="d002l523" n="523">Et promissa iubet fatis in regna vocetur</l>
                <l xml:id="d002l524" n="524">Borsius. Hic fama terras cum impleverit omnes,</l>
                <l xml:id="d002l525" n="525">Tollet Atestinam factis ad sydera gentem.</l>
                <l xml:id="d002l526" n="526">Haec animo sedit Iovis immutata voluntas.</l>
                <l xml:id="d002l527" n="527">Hanc sequere! Imbriferens ego sum, quam pellere nubes</l>
                <l xml:id="d002l528" n="528">Ac sudo apparere iubet Saturnia caelo,</l>
                <l xml:id="d002l529" n="529">Non imitabilibus variata coloribus Iris".</l>
                <l xml:id="d002l530" n="530">Haec ait et volucri repetit levis astra volatu</l>
                <l xml:id="d002l531" n="531">Ocyor ipsa Notis et magno cingitur arcu.</l>
                <l xml:id="d002l532" n="532">Territus obstupuit primum Villaius heros</l>
                <l xml:id="d002l533" n="533">Admonitu tanto et praesentis imagine divae;</l>
                <l xml:id="d002l534" n="534">Mox animo gavisus ait: "Quaecumque dearum</l>
                <l xml:id="d002l535" n="535">Voce tua iussisque hilaras caelestibus urbem,</l>
                <l xml:id="d002l536" n="536">Nuncia reginae ingentis sanctissima, salve!</l>
                <l xml:id="d002l537" n="537">Te sequimur. Tu nostra tuo, dea, coepta favore</l>
                <l xml:id="d002l538" n="538">Prosequere!" Ad caelum palmas haec fatus utrasque</l>
                <l xml:id="d002l539" n="539">Tollit et aetherei numen genitoris adorat.</l>
                <l xml:id="d002l540" n="540">Inde forum subito petit et reserata vocatis</l>
                <l xml:id="d002l541" n="541">Curia completur patribus; simul undique cives</l>
                <l xml:id="d002l542" n="542">Atque magistratus coeunt, quibus ordine cuncta</l>
                <l xml:id="d002l543" n="543">Pandit, et imperio properant parere deorum.</l>
                <l xml:id="d002l544" n="544">Nec mora, qui patriae portent mandata, leguntur</l>
                <l xml:id="d002l545" n="545">Nicoleos ac Paulus avis insignibus orti,</l>
                <l xml:id="d002l546" n="546">Stroccius ille, alter Constabilis, aptus uterque</l>
                <l xml:id="d002l547" n="547">Magnarum rerum studio exercere fideli</l>
                <l xml:id="d002l548" n="548">Munia; seu populi, seu regum commoda poscant,</l>
                <l xml:id="d002l549" n="549">Seu privata gerant, permansit notus uterque.</l>
            </div1>
            <div1 xml:id="d003" type="section" decls="#md" met="H">
                <head>
                    <title>3</title>
                    <abbr>3</abbr>
                    <bibl source="digital">Annachiara Barizza</bibl>
                </head>
                <l xml:id="d003l1" n="1">Fama replet laetis quam primum vocibus urbem</l>
                <l xml:id="d003l2" n="2">Mitti oratores, qui Borsum ad moenia ducant</l>
                <l xml:id="d003l3" n="3">Seque peti fato doceant regemque creatum.</l>
                <l xml:id="d003l4" n="4">Iamque profecturos ingens iuvenumque senumque</l>
                <l xml:id="d003l5" n="5">Prosequitur manus ac studiis ardentibus omnes</l>
                <l xml:id="d003l6" n="6">Optatum accelerant iter ac loca iussa requirunt.</l>
                <l xml:id="d003l7" n="7">Est prope Sandalidem ripam haud ignobilis ora,</l>
                <l xml:id="d003l8" n="8">Prima Vigentinos profugos ubi tecta recessu</l>
                <l xml:id="d003l9" n="9">Fama patres posuisse refert, asperrima divi</l>
                <l xml:id="d003l10" n="10">Cum rabies Atilae Latias saeviret in urbes.</l>
                <l xml:id="d003l11" n="11">Nunc quoque saxa procul vastis disiecta ruinis</l>
                <l xml:id="d003l12" n="12">Apparent celebrique locum sub nomine signant.</l>
                <l xml:id="d003l13" n="13">Haud longe hinc, primos ubi tendere solis ad ortus</l>
                <l xml:id="d003l14" n="14">Incipis, occurrunt ad dextram mole superba</l>
                <l xml:id="d003l15" n="15">Tectorum et thalamis praeclarae insignibus aedes.</l>
                <l xml:id="d003l16" n="16">Plurima marmoreis curvos effulta columnis</l>
                <l xml:id="d003l17" n="17">Porticus innumeris sustentat fornicis arcus.</l>
                <l xml:id="d003l18" n="18">Atria lata patent fontesque imitata perennes</l>
                <l xml:id="d003l19" n="19">Fundit inexhaustos dives structura liquores;</l>
                <l xml:id="d003l20" n="20">Egregio Parii lapidis speciosa labore</l>
                <l xml:id="d003l21" n="21">Ora gradusque nitent, circumpositasque columnas</l>
                <l xml:id="d003l22" n="22">Pingunt errantes per lucida marmora venae,</l>
                <l xml:id="d003l23" n="23">Ipsa auro tegitur; lymphae nitor ille salubris</l>
                <l xml:id="d003l24" n="24">Invitat lenire sitim et gratissima praebet</l>
                <l xml:id="d003l25" n="25">Pocula, cum stella Icarii canis ardet Olympo.</l>
                <l xml:id="d003l26" n="26">Hic vicina vagos cohibent vivaria pisces;</l>
                <l xml:id="d003l27" n="27">Nec virides horti desunt, generosaque fructum</l>
                <l xml:id="d003l28" n="28">Pomiferis sylva arboribus largitur et umbram.</l>
                <l xml:id="d003l29" n="29">At procul e speculis et ab alto culmine turris</l>
                <l xml:id="d003l30" n="30">Prospectare iuvat campos collesque remotos.</l>
                <l xml:id="d003l31" n="31">Urbis opus credas, tot surrigit undique pinnas</l>
                <l xml:id="d003l32" n="32">Ardua perpetuo murorum machina ductu.</l>
                <l xml:id="d003l33" n="33">Una soli tantum domus occupat: Has tibi sedes,</l>
                <l xml:id="d003l34" n="34">Nicoleos, vir magni animi Pendallia quondam</l>
                <l xml:id="d003l35" n="35">Curator fisci Estensis rerumque tuarum</l>
                <l xml:id="d003l36" n="36">Ingenti sumptu et studio vigilante locari</l>
                <l xml:id="d003l37" n="37">Iussit, ab aspectu nactas sibi nomen amoeno.</l>
                <l xml:id="d003l38" n="38">Talibus extra urbem in tectis adiere morantem</l>
                <l xml:id="d003l39" n="39">Legati ac tristem Leonelli funere Borsum.</l>
                <l xml:id="d003l40" n="40">Quos ubi perductos alta intra limina iussit</l>
                <l xml:id="d003l41" n="41">Dicere; at astantes tenuere silentia turbae.</l>
                <l xml:id="d003l42" n="42">Paulatim vultus ab humo lachrymosaque tollit</l>
                <l xml:id="d003l43" n="43">Lumina; dehinc placido Paulus sic incipit ore:</l>
                <l xml:id="d003l44" n="44">"Si lachrymas, princeps, et amaros dicere questus</l>
                <l xml:id="d003l45" n="45">Urbis et infandum liceat memorare dolorem,</l>
                <l xml:id="d003l46" n="46">Nemo adeo ferus atque humani pectoris expers</l>
                <l xml:id="d003l47" n="47">Inter et Hyrcanas immitis vivere tigres</l>
                <l xml:id="d003l48" n="48">Assuetus, luctu quin commoveatur acerbo.</l>
                <l xml:id="d003l49" n="49">Namque omnes regem Leonelli in morte patremque</l>
                <l xml:id="d003l50" n="50">Conquerimur simul ereptos, quippe optimus ille</l>
                <l xml:id="d003l51" n="51">Iustitia patriam summa sanisque regebat</l>
                <l xml:id="d003l52" n="52">Consiliis; neque honos deerat, neque gratia laudis.</l>
                <l xml:id="d003l53" n="53">Quem miseris quoniam mortalibus invida nuper</l>
                <l xml:id="d003l54" n="54">Abstulit ac caelo fatalis Parca remisit,</l>
                <l xml:id="d003l55" n="55">Ad te confugimus teque unum poscimus omnes,</l>
                <l xml:id="d003l56" n="56">O Borsi. Nam quem expectet Ferraria? Quaenam</l>
                <l xml:id="d003l57" n="57">Praesidia ulla magis firma aut propiora videntur?</l>
                <l xml:id="d003l58" n="58">An fore nos alio tutos sub rege putamus,</l>
                <l xml:id="d003l59" n="59">Finitimae huic populo cum tot simul horrida gentes</l>
                <l xml:id="d003l60" n="60">Bella gerant saevusque fremat prope moenia Mavors?</l>
                <l xml:id="d003l61" n="61">Tu bello, tu pace vales, tu gloria gentis</l>
                <l xml:id="d003l62" n="62">Prima tuae. Est aetas in te et mens commoda rebus,</l>
                <l xml:id="d003l63" n="63">Sunt animi, neque amor populorum et gratia desunt.</l>
                <l xml:id="d003l64" n="64">Quid de te genitor Venetusque senatus et ille</l>
                <l xml:id="d003l65" n="65">Carmignola, ducum summus, quidve ipse Philippus</l>
                <l xml:id="d003l66" n="66">Senserit et magnorum Alphonsus gloria regum,</l>
                <l xml:id="d003l67" n="67">Novimus; ac quanti semper te fecerit ingens</l>
                <l xml:id="d003l68" n="68">Italia, haud ulli obscurum est. Te barbara tellus,</l>
                <l xml:id="d003l69" n="69">Te loquitur nostro gens omnis ab orbe remota.</l>
                <l xml:id="d003l70" n="70">Te nisi vidisset talem, numquam omnia frater</l>
                <l xml:id="d003l71" n="71">Arcana et regni tibi commisisset habenas.</l>
                <l xml:id="d003l72" n="72">Nec Meliaducem regali munere dignum,</l>
                <l xml:id="d003l73" n="73">Quem coram aspicimus tecum hic adstare, negamus.</l>
                <l xml:id="d003l74" n="74">Sponte sua tamen ipse tibi concedit et ultro,</l>
                <l xml:id="d003l75" n="75">Ut fertur, stimulis ad cursum ingentibus urget.</l>
                <l xml:id="d003l76" n="76">Herculis ac Sismundi aetas puerilis, et ambo</l>
                <l xml:id="d003l77" n="77">Nunc etiam absentes, et fratris filius infans</l>
                <l xml:id="d003l78" n="78">Nicoleos quam spem nobis promittere possunt</l>
                <l xml:id="d003l79" n="79">Auxilii, sic qua oppressos fortuna fatiget?</l>
                <l xml:id="d003l80" n="80">Adde, quod in fatis esse hoc accepimus olim</l>
                <l xml:id="d003l81" n="81">Te fore, qui magna patriam ditione gubernes</l>
                <l xml:id="d003l82" n="82">Et claros fama qui transgrediare parentes.</l>
                <l xml:id="d003l83" n="83">Istud idem neque enim nos vana insomnia ludunt</l>
                <l xml:id="d003l84" n="84">Aethereis monuit veniens a sedibus Iris,</l>
                <l xml:id="d003l85" n="85">Quam nostri videre senes; ac verba loquentis</l>
                <l xml:id="d003l86" n="86">Auribus hauserunt et iussi visa referre.</l>
                <l xml:id="d003l87" n="87">Tot simul adducti cives rationibus in te</l>
                <l xml:id="d003l88" n="88">Curam omnem vertere et nos misere volentes</l>
                <l xml:id="d003l89" n="89">Atque tui cupidos, ut te ducamus ad urbem.</l>
                <l xml:id="d003l90" n="90">Dis ergo auspicibus nobisque precantibus ultro,</l>
                <l xml:id="d003l91" n="91">Quod virtute prius studuisti et laude mereri,</l>
                <l xml:id="d003l92" n="92">Delatum a populo feliciter accipe regnum!</l>
                <l xml:id="d003l93" n="93">Qui vocat, hic viso te nil sibi triste putabit</l>
                <l xml:id="d003l94" n="94">Amplius; afflictasque hominum solabere mentes.</l>
                <l xml:id="d003l95" n="95">Si quid adhuc superest nostro pro munere nobis</l>
                <l xml:id="d003l96" n="96">Dicendum, collega suis clarissimus ecce</l>
                <l xml:id="d003l97" n="97">Supplebit verbis; tum quicquid restat agendum</l>
                <l xml:id="d003l98" n="98">Ocyus expediet". Nec multa moratus et illum</l>
                <l xml:id="d003l99" n="99">Voce sequens breviter dictis haec Stroccius addit:</l>
                <l xml:id="d003l100" n="100">"Omnia facundo, quae res ac tempora poscunt,</l>
                <l xml:id="d003l101" n="101">Eloquio et summa Paulus gravitate fideque</l>
                <l xml:id="d003l102" n="102">Disseruit; patriae satis est manifesta voluntas.</l>
                <l xml:id="d003l103" n="103">Nec super bis quicquam restat mihi dicere, Borsi;</l>
                <l xml:id="d003l104" n="104">Multa quidem explicuit paucis, quibus ipse tuorum</l>
                <l xml:id="d003l105" n="105">Maerorem ingentem fraternoque anxia casu</l>
                <l xml:id="d003l106" n="106">Pectora, quamquam absens, facile comprendis et illos</l>
                <l xml:id="d003l107" n="107">Ardores hominum et Thaumantida ab aethere missam</l>
                <l xml:id="d003l108" n="108">Audis atque vides, nec quicquam his addere possum.</l>
                <l xml:id="d003l109" n="109">Plura quoque adduxit, quae nos discrimine nullo</l>
                <l xml:id="d003l110" n="110">Permoveant, cur in te uno spes nostra locetur.</l>
                <l xml:id="d003l111" n="111">Haec ita sunt; reliquum est igitur contendere ad urbem.</l>
                <l xml:id="d003l112" n="112">Nulla tuis obstet coeptis mora, tempus et ipsa</l>
                <l xml:id="d003l113" n="113">Res vocat; omnis enim cunctatio plena pericli est.</l>
                <l xml:id="d003l114" n="114">Utque vides, populis gens invidiosa Latinis</l>
                <l xml:id="d003l115" n="115">Iam pridem sumus et nostras inhiatur ad arces.</l>
                <l xml:id="d003l116" n="116">Te sibi vix credat Ferraria posse noceri</l>
                <l xml:id="d003l117" n="117">Principe. Si testes alios fortasse requiris,</l>
                <l xml:id="d003l118" n="118">Haec mandata lege et nostri decreta senatus!"</l>
                <l xml:id="d003l119" n="119">Sic dicens prolata fidem facientia verbis</l>
                <l xml:id="d003l120" n="120">Porrexit scripta et pronus dedit oscula dextrae</l>
                <l xml:id="d003l121" n="121">Atque omnis laeto assensit clamore corona</l>
                <l xml:id="d003l122" n="122">Circumfusa virum. Sed postquam singula legit</l>
                <l xml:id="d003l123" n="123">Borsius et tacita secum sub mente revolvit,</l>
                <l xml:id="d003l124" n="124">Alte suspirans oculis ac voce dolorem</l>
                <l xml:id="d003l125" n="125">Exprimit atque illis gratus respondit et inquit:</l>
                <l xml:id="d003l126" n="126">"Non equidem laeta quid enim mihi tristia laeti</l>
                <l xml:id="d003l127" n="127">Fata reliquerunt cari post funera fratris?</l>
                <l xml:id="d003l128" n="128">Mente, sed accipio, legati, utrumque benigna</l>
                <l xml:id="d003l129" n="129">Et vestri iam pridem in me sum certus amoris.</l>
                <l xml:id="d003l130" n="130">Audieram, quantas agitet Ferraria luctus,</l>
                <l xml:id="d003l131" n="131">Vestraque non levibus praestans facundia verbis</l>
                <l xml:id="d003l132" n="132">Nunc testatur idem atque oculos ista omnia ponit</l>
                <l xml:id="d003l133" n="133">Ante meos, nec sum dubius vos vera referre.</l>
                <l xml:id="d003l134" n="134">Absit livor, in hoc summae dignissima laudis</l>
                <l xml:id="d003l135" n="135">Multa fuere viro, quae vos mecum omnia nostis,</l>
                <l xml:id="d003l136" n="136">Ac quicquid viventi olim et nunc luce carenti</l>
                <l xml:id="d003l137" n="137">Civibus indultum a nostris, gratumque piumque est.</l>
                <l xml:id="d003l138" n="138">Id certe hoc animo numquam excidet; omnibus istis</l>
                <l xml:id="d003l139" n="139">Omnia me debere puto ac merita optima reddam,</l>
                <l xml:id="d003l140" n="140">Si mihi vobiscum dabitur producere vitam.</l>
                <l xml:id="d003l141" n="141">Egregie, ut video, de me Ferraria sentit;</l>
                <l xml:id="d003l142" n="142">Et, si fas verbis hoc tempore talibus uti,</l>
                <l xml:id="d003l143" n="143">Gratulor atque opto me dignum his laudibus esse.</l>
                <l xml:id="d003l144" n="144">Nam quid ego aut potius cupiam aut magis ipse laborem</l>
                <l xml:id="d003l145" n="145">Quam patriae votoque satisfecisse meorum,</l>
                <l xml:id="d003l146" n="146">Dulcia cum virtus praesertim et gloria magnis</l>
                <l xml:id="d003l147" n="147">Pabula dent animis? Vestrum est, laudabile si quid</l>
                <l xml:id="d003l148" n="148">Esse in me voluere dei, ut vos forte putatis.</l>
                <l xml:id="d003l149" n="149">Magnum onus ac multos affert variosque labores,</l>
                <l xml:id="d003l150" n="150">Qui mihi nunc mandatur, honor; si principis uti</l>
                <l xml:id="d003l151" n="151">Magnanimi officio recteque incedere curem,</l>
                <l xml:id="d003l152" n="152">In vastum adduci pelagus tumidisque videmur</l>
                <l xml:id="d003l153" n="153">Fluctibus ac dubio committere carbasa vento,</l>
                <l xml:id="d003l154" n="154">Arte ubi non parva sit opus vitare furentis</l>
                <l xml:id="d003l155" n="155">Fortunae tempestates scopulosque latenteis.</l>
                <l xml:id="d003l156" n="156">Praeterea, ante oculos quoties dignissima nostros</l>
                <l xml:id="d003l157" n="157">Facta patrum ac belli et pacis proponimus artes,</l>
                <l xml:id="d003l158" n="158">Undique sollicitant ingentes pectora curae,</l>
                <l xml:id="d003l159" n="159">Gloria ne nostra inferior sit laudibus illis.</l>
                <l xml:id="d003l160" n="160">Maiorum praeclara sequi vestigia pulchrum</l>
                <l xml:id="d003l161" n="161">Esse reor, sed quos imitamur vincere longe</l>
                <l xml:id="d003l162" n="162">Pulchrius. Est vero divum admirabile munus</l>
                <l xml:id="d003l163" n="163">Sese ipsum superare animoque imponere legem.</l>
                <l xml:id="d003l164" n="164">Hic mihi praecipuus labor, huc incumbere nitar,</l>
                <l xml:id="d003l165" n="165">Hinc immortalis praeconia quaerere famae</l>
                <l xml:id="d003l166" n="166">Cura erit. At postquam patriae sententia certa est</l>
                <l xml:id="d003l167" n="167">Meque homines superique vocant et regia Iuno</l>
                <l xml:id="d003l168" n="168">Sic iubet, ecce adsum! Communia numine dextro</l>
                <l xml:id="d003l169" n="169">Vota regens nostrorum operum sit Iupiter autor".</l>
                <l xml:id="d003l170" n="170">Optimus haec postquam magnis assensibus heros</l>
                <l xml:id="d003l171" n="171">Legatis responsa dedit, Laurentius illi</l>
                <l xml:id="d003l172" n="172">Carus erat longe ante alios hunc protinus ad se</l>
                <l xml:id="d003l173" n="173">Accersit, super his quae sit sententia, pandit.</l>
                <l xml:id="d003l174" n="174">Hic satus antiqua Strozae de sanguine gentis</l>
                <l xml:id="d003l175" n="175">Palladias artes olim attigit; inde profectus</l>
                <l xml:id="d003l176" n="176">Sub duce Nicoleo, cui stirps Fortbraccia magnum</l>
                <l xml:id="d003l177" n="177">Nomen et alta dedit virtus, puerilibus annis</l>
                <l xml:id="d003l178" n="178">Arma tulit meruitque duci gratissimus esse.</l>
                <l xml:id="d003l179" n="179">Ast illum aequali dehinc secum Borsius aevo</l>
                <l xml:id="d003l180" n="180">Eductum comitem bellorum et pacis habere</l>
                <l xml:id="d003l181" n="181">Dignatus, rerum magna ad fastigia porro</l>
                <l xml:id="d003l182" n="182">Extulit imperio meritisque opibusque potentem</l>
                <l xml:id="d003l183" n="183">Et paribus voluit secum gerere omnia curis.</l>
                <l xml:id="d003l184" n="184">Ille ubi percepit mentem secretaque Borsi</l>
                <l xml:id="d003l185" n="185">Consilia, extemplo iubet ordine cuncta parari.</l>
                <l xml:id="d003l186" n="186">Iamque virum exoritur strepitus famulique frequentes</l>
                <l xml:id="d003l187" n="187">Huc illuc per tecta volant et limine in ipso</l>
                <l xml:id="d003l188" n="188">Frenati alipedes hinnitibus aera rumpunt.</l>
                <l xml:id="d003l189" n="189">Nec mora, tectorum gradibus descendit ab altis</l>
                <l xml:id="d003l190" n="190">Borsius, atque una legati omnesque repente</l>
                <l xml:id="d003l191" n="191">Descendunt, et equis invecti ad moenia tendunt.</l>
                <l xml:id="d003l192" n="192">Atque ea dum magno certatim ardore gerebant</l>
                <l xml:id="d003l193" n="193">Intenti pariter coeptis; urbemque petebant,</l>
                <l xml:id="d003l194" n="194">His centum noviesque decem nondum annuus orbis</l>
                <l xml:id="d003l195" n="195">Expulerat lustra, atque hyemis pars prima fugabat</l>
                <l xml:id="d003l196" n="196">Extremum autumni tempus brumamque ciebat.</l>
                <l xml:id="d003l197" n="197">Luce illa non ulla dies formosior umquam</l>
                <l xml:id="d003l198" n="198">Visa, nec Eoo caput extulit aequore Titan</l>
                <l xml:id="d003l199" n="199">Purior, et cecidit manifestus ab aethere fulgor.</l>
                <l xml:id="d003l200" n="200">At Leonellei praenuntia sydera casus</l>
                <l xml:id="d003l201" n="201">Visa comam nuper praesago extendere tractu</l>
                <l xml:id="d003l202" n="202">Deseruere polum; atque alios fulgere cometas,</l>
                <l xml:id="d003l203" n="203">Aurea Luciferi dea quos Orientis ad oras</l>
                <l xml:id="d003l204" n="204">Mista Iovi fertur partu effudisse benigno,</l>
                <l xml:id="d003l205" n="205">Vidimus; et nullae dirum cecinere volucres</l>
                <l xml:id="d003l206" n="206">Saepe homines solitae horrendis terrere querelis.</l>
                <l xml:id="d003l207" n="207">Nil formidatis tremuerunt motibus arces.</l>
                <l xml:id="d003l208" n="208">Virgineus nullis effusis imbribus ante</l>
                <l xml:id="d003l209" n="209">Arcus ab Aurora veniens omne undique caelum</l>
                <l xml:id="d003l210" n="210">Lustravit totoque effulsit maximus orbe.</l>
                <l xml:id="d003l211" n="211">Tum venti posuere omnes, visasque deorum</l>
                <l xml:id="d003l212" n="212">In terris facies perhibent felicia nostris</l>
                <l xml:id="d003l213" n="213">Gentibus auguria et pacem sacro ore canentes.</l>
                <l xml:id="d003l214" n="214">Ipsa etiam extremis tellus in mensibus anni</l>
                <l xml:id="d003l215" n="215">Ver conata novum variosque reducere flores;</l>
                <l xml:id="d003l216" n="216">Atque novas ramis frondes mirantibus arbor</l>
                <l xml:id="d003l217" n="217">Protulit ac laetos alieno in tempore foetus.</l>
                <l xml:id="d003l218" n="218">Ipsae etiam, velut ad cantum nova suscitet aestas,</l>
                <l xml:id="d003l219" n="219">Argutae comitantur aves pariterque salutant</l>
                <l xml:id="d003l220" n="220">Dulcis iucundo certamine vocis euntem.</l>
                <l xml:id="d003l221" n="221">Rustica se totis effundunt undique campis</l>
                <l xml:id="d003l222" n="222">Atque oculis spectant inhiantibus agmina regem.</l>
                <l xml:id="d003l223" n="223">Est vetus extra urbem trans ripam fluminis aedes</l>
                <l xml:id="d003l224" n="224">Solemni cultu ac festis celeberrima ludis,</l>
                <l xml:id="d003l225" n="225">Annua quos referunt rapidi certamina cursus,</l>
                <l xml:id="d003l226" n="226">Aedes sacra deo, tenet unde Georgia nomen</l>
                <l xml:id="d003l227" n="227">Insula; praecipites cingebant undique fossae</l>
                <l xml:id="d003l228" n="228">Parvae urbi quondam similem sedemque parentum,</l>
                <l xml:id="d003l229" n="229">Certa prius tantae quam fundamenta locarent</l>
                <l xml:id="d003l230" n="230">Molis et extruerent traiecto flumine muros.</l>
                <l xml:id="d003l231" n="231">Ingreditur templum sacraeque aspergine lymphae</l>
                <l xml:id="d003l232" n="232">Borsius irrorat frontem. Tum candida sacros</l>
                <l xml:id="d003l233" n="233">Turba sacerdotum occurrens laetissima cantus</l>
                <l xml:id="d003l234" n="234">Incipit. Ipse una ingentem procedit ad aram</l>
                <l xml:id="d003l235" n="235">Atque dei supplex sacram armipotentis adorat</l>
                <l xml:id="d003l236" n="236">Effigiem funditque preces: "Tu" que, "optime", dixit,</l>
                <l xml:id="d003l237" n="237">"Militiae caelestis eques, qui nobile tantae</l>
                <l xml:id="d003l238" n="238">Laudis opus magnis animis et viribus ausus</l>
                <l xml:id="d003l239" n="239">Purgasti infames servata virgine terras,</l>
                <l xml:id="d003l240" n="240">Quem neque lethifero assurgens horrendus hiatu</l>
                <l xml:id="d003l241" n="241">Terruit immani sternendus vulnere serpens</l>
                <l xml:id="d003l242" n="242">Nec gens crudelis ritu contraria nostro</l>
                <l xml:id="d003l243" n="243">Suppliciis valuit perstantem avertere coepto,</l>
                <l xml:id="d003l244" n="244">Tu nostras admitte preces, pugil inclyte caeli!</l>
                <l xml:id="d003l245" n="245">Ecce patrum ingenti assensu populique favore</l>
                <l xml:id="d003l246" n="246">Ferrariam petimus fatisque in regna vocamur.</l>
                <l xml:id="d003l247" n="247">Da, precor, ut, qualem gens nostra et credit et optat,</l>
                <l xml:id="d003l248" n="248">Talem me praestare queam propriaque salute</l>
                <l xml:id="d003l249" n="249">Ut potiora mihi patriae sint commoda semper!</l>
                <l xml:id="d003l250" n="250">Tum mens pestiferos animi sincera tumultus</l>
                <l xml:id="d003l251" n="251">Exuperet fugiatque nephas nec digna recuset</l>
                <l xml:id="d003l252" n="252">Praemia pro meritis aequa persolvere lance.</l>
                <l xml:id="d003l253" n="253">Hoc quodcumque peto, quaecumque haec gloria regni est,</l>
                <l xml:id="d003l254" n="254">Non opis humanae peperit labor; omnia vero</l>
                <l xml:id="d003l255" n="255">Ad superos referens munus reor esse deorum,</l>
                <l xml:id="d003l256" n="256">Qui, precor, auspiciis tecum felicibus adsint.</l>
                <l xml:id="d003l257" n="257">Vobis gratus ego hic avis quoque testibus ipsis</l>
                <l xml:id="d003l258" n="258">Polliceor non me immemorem fore muneris huius,</l>
                <l xml:id="d003l259" n="259">Et vos digna manent, superi, me principe templa.</l>
                <l xml:id="d003l260" n="260">Dixit et assurgens votorum splendida cultu,</l>
                <l xml:id="d003l261" n="261">Floribus et lauri redimita altaria ramis</l>
                <l xml:id="d003l262" n="262">Rite manu imposita veneratur et oscula donis</l>
                <l xml:id="d003l263" n="263">Dat prius oblatis princeps; solioque parato</l>
                <l xml:id="d003l264" n="264">Dum sedet ante aram, senior comitante senatu</l>
                <l xml:id="d003l265" n="265">Progreditur populique docens se nomine missum</l>
                <l xml:id="d003l266" n="266">Augustinus ait: "Tecum Ferraria luget</l>
                <l xml:id="d003l267" n="267">Fraternos casus et tristia funera, Borsi;</l>
                <l xml:id="d003l268" n="268">Non tamen ipsa parum, cum tu successeris illi,</l>
                <l xml:id="d003l269" n="269">Laetatur; fratrisque licet sors impia nobis</l>
                <l xml:id="d003l270" n="270">Iacturae tantum attulerit tantumque doloris,</l>
                <l xml:id="d003l271" n="271">Nos tua solatur, princeps, tamen, optime, virtus</l>
                <l xml:id="d003l272" n="272">Nec te rege parum lucri fecisse videmur.</l>
                <l xml:id="d003l273" n="273">Ergo tuis ductus meritis insignia regni,</l>
                <l xml:id="d003l274" n="274">Hoc sceptrum, hunc ensem, populus suaque omnia seque</l>
                <l xml:id="d003l275" n="275">Arbitrio moderanda tuo largitur et orat</l>
                <l xml:id="d003l276" n="276">Felicem ac superum memorem te ducere vitam.</l>
                <l xml:id="d003l277" n="277">Ipsa etiam nostris faveat Saturnia coeptis,</l>
                <l xml:id="d003l278" n="278">Cuius ad hunc populum mandata his auribus ipse</l>
                <l xml:id="d003l279" n="279">Percepi atque oculis praesentia numina vidi".</l>
                <l xml:id="d003l280" n="280">Haec ait. Ast illi responsum maximus heros</l>
                <l xml:id="d003l281" n="281">Sic dedit: "Est animo gratum mea facta neque ipsis</l>
                <l xml:id="d003l282" n="282">Displicuisse, patres, superis vestroque probari</l>
                <l xml:id="d003l283" n="283">Iudicio ac nobis tantos accedere honores.</l>
                <l xml:id="d003l284" n="284">At meriti capient me nulla oblivia vestri,</l>
                <l xml:id="d003l285" n="285">Aetherea dum luce fruar, nec praemia vobis</l>
                <l xml:id="d003l286" n="286">Umquam digna satis persolvi posse putabo.</l>
                <l xml:id="d003l287" n="287">Praeterea neque me indecorem Ferraria regno</l>
                <l xml:id="d003l288" n="288">Aspiciet neque se immitem accepisse tyrannum</l>
                <l xml:id="d003l289" n="289">Sentiet ac Borsi numquam meminisse pigebit".</l>
                <l xml:id="d003l290" n="290">Haec ubi dicta, sacrae rex in penetralibus aedis</l>
                <l xml:id="d003l291" n="291">Funeream exuitur vestem; dein splendidus auro</l>
                <l xml:id="d003l292" n="292">Et gemmis templo egreditur. Tum plausibus aer</l>
                <l xml:id="d003l293" n="293">Et clamore virum resonat cantuque tubarum.</l>
                <l xml:id="d003l294" n="294">Atque illum instratus phaleris regalibus Aethon</l>
                <l xml:id="d003l295" n="295">Portat et alta ferox huc ora obvertit et illuc</l>
                <l xml:id="d003l296" n="296">Sarda matre satus cygnis candentibus ipsis</l>
                <l xml:id="d003l297" n="297">Concolor, Alphonsi donum haud ignobile regis.</l>
                <l xml:id="d003l298" n="298">Sic demum ingenti procerum stipante corona</l>
                <l xml:id="d003l299" n="299">Rex novus ingreditur superato flumine portam.</l>
                <l xml:id="d003l300" n="300">Longa sacerdotum in tunicis albentibus illi</l>
                <l xml:id="d003l301" n="301">Sacra canens manus occurrit, puerique frequentes</l>
                <l xml:id="d003l302" n="302">Parva manu vexilla gerunt pariterque secundos</l>
                <l xml:id="d003l303" n="303">Eventus regi magnis clamoribus optant.</l>
                <l xml:id="d003l304" n="304">Nec minus e speculis matres teneraeque puellae</l>
                <l xml:id="d003l305" n="305">Cultibus insignes variis venientia longe</l>
                <l xml:id="d003l306" n="306">Agmina prospiciunt et odoros undique plenis</l>
                <l xml:id="d003l307" n="307">Coniiciunt manibus flores regemque salutant.</l>
                <l xml:id="d003l308" n="308">Flexipedes hederae passim ramosaque buxus</l>
                <l xml:id="d003l309" n="309">Nec non permistae bene olentis mollibus herbae</l>
                <l xml:id="d003l310" n="310">Graminibus stravere solum. Praesentia tristem</l>
                <l xml:id="d003l311" n="311">Praeteriti casus maerorem gaudia vincunt.</l>
                <l xml:id="d003l312" n="312">At populi pars una praeit, pars altera pone</l>
                <l xml:id="d003l313" n="313">Subsequitur mediumque canit laetissima regem.</l>
                <l xml:id="d003l314" n="314">Accipit hos hilari vultu placidoque benignus</l>
                <l xml:id="d003l315" n="315">Borsius alloquio ac dextram cupientibus offert</l>
                <l xml:id="d003l316" n="316">Vectus equo totamque ambit spectabilis urbem.</l>
                <l xml:id="d003l317" n="317">Ventum erat ingentis sacrata ad limina templi,</l>
                <l xml:id="d003l318" n="318">Auratis ubi porticibus centumque columnis</l>
                <l xml:id="d003l319" n="319">Subnixum et solido constructum marmore ad auras</l>
                <l xml:id="d003l320" n="320">Surgit opus, priscae gentis labor, unde superbas</l>
                <l xml:id="d003l321" n="321">Hinc atque hinc, decora alta fori, prospectus ad aedes.</l>
                <l xml:id="d003l322" n="322">Desiliunt ab equis. Tum creber ubique satelles</l>
                <l xml:id="d003l323" n="323">Voce manuque globos populi turbamque frequentem</l>
                <l xml:id="d003l324" n="324">Submovet atque viam sublimem pandit ad aram.</l>
                <l xml:id="d003l325" n="325">At pius ut meritas hic ore et pectore grates</l>
                <l xml:id="d003l326" n="326">Caelitibus solvit princeps ac vota peregit</l>
                <l xml:id="d003l327" n="327">Testibus ante aram superis in verba vocatis,</l>
                <l xml:id="d003l328" n="328">Decreto patrum populique favore iubentis</l>
                <l xml:id="d003l329" n="329">Haec Augustinus placido dicta edidit ore:</l>
                <l xml:id="d003l330" n="330">"Gentis Atestinae clarissima gloria, Borsi,</l>
                <l xml:id="d003l331" n="331">Spes ac certa salus patriae, quem numina regem</l>
                <l xml:id="d003l332" n="332">Praesenti augurio nobis manifesta dedere,</l>
                <l xml:id="d003l333" n="333">Venimus omne tibi obsequium praestare parati.</l>
                <l xml:id="d003l334" n="334">At nostris pietas quae immobilis hactenus haesit</l>
                <l xml:id="d003l335" n="335">Mentibus atque tuo generi perspecta neque ullis</l>
                <l xml:id="d003l336" n="336">Temporibus mutata fides, dum spiritus auras</l>
                <l xml:id="d003l337" n="337">Vitales noster capiet, tibi certa manebunt.</l>
                <l xml:id="d003l338" n="338">Ipsa suos tibi commendat Ferraria cives</l>
                <l xml:id="d003l339" n="339">Seque simul. Studiis adsint pia numina nostris".</l>
                <l xml:id="d003l340" n="340">Dixerat. Ille refert: "Non centum prodere linguis,</l>
                <l xml:id="d003l341" n="341">Augustine, milii liceat, me talibus ipse</l>
                <l xml:id="d003l342" n="342">Quantum animis debere putem. Facundia verbis</l>
                <l xml:id="d003l343" n="343">Sed cum nulla queat tacitos ostendere sensus,</l>
                <l xml:id="d003l344" n="344">Re gratos in se nos urbs populique videbunt".</l>
                <l xml:id="d003l345" n="345">Dixit, et occidui iam prorsus ad aequoris undas</l>
                <l xml:id="d003l346" n="346">Sol agitabat equos. Aulae regalis in altas</l>
                <l xml:id="d003l347" n="347">Se tandem recipit sedes, ubi plurima secum</l>
                <l xml:id="d003l348" n="348">Per noctem super imperio Rugerius heros</l>
                <l xml:id="d003l349" n="349">Cogitat haud levibus distracto pectore curis.</l>
                <l xml:id="d003l350" n="350">Iamque rubescentem primo revehebat ab ortu</l>
                <l xml:id="d003l351" n="351">Syderibus pulsis coniux Tithonia lucem.</l>
                <l xml:id="d003l352" n="352">Borsius exanimi fratris mandare sepulchro</l>
                <l xml:id="d003l353" n="353">Membra parans lecto haud segnis consurgit ab alto</l>
                <l xml:id="d003l354" n="354">Et populi accitis ad se primoribus inquit:</l>
                <l xml:id="d003l355" n="355">"Ecce dies lachrymosus adest, qui debita fratri</l>
                <l xml:id="d003l356" n="356">Funera nos merito cives persolvere honore</l>
                <l xml:id="d003l357" n="357">Admonet ac gelidum telluri reddere corpus.</l>
                <l xml:id="d003l358" n="358">Nemo quidem vestrum ignorat, quibus artibus ille</l>
                <l xml:id="d003l359" n="359">Estense imperium et praeclaram hanc rexerit urbem;</l>
                <l xml:id="d003l360" n="360">Quaeque fides et quae pietas et quantus in illo</l>
                <l xml:id="d003l361" n="361">Recti amor et qualis fuerat prudentia, nostis;</l>
                <l xml:id="d003l362" n="362">Grata nec in patriam placidae indulgentia mentis</l>
                <l xml:id="d003l363" n="363">Vos latet. Ast illo Ferraria principe quantum</l>
                <l xml:id="d003l364" n="364">Floruerit, quibus ipse viris ornaverit urbem,</l>
                <l xml:id="d003l365" n="365">Non nostrae tantum gentes atque Italis ora</l>
                <l xml:id="d003l366" n="366">Sensere, extremus terrarum haec audiit orbis.</l>
                <l xml:id="d003l367" n="367">At quam praecipue dignum me semper honore</l>
                <l xml:id="d003l368" n="368">Duxerit utque sibi addictum Leonellus amarit,</l>
                <l xml:id="d003l369" n="369">Vos etiam testes estis, vobisque sub illo</l>
                <l xml:id="d003l370" n="370">Ipse ego quas gessi ratio notissima rerum est.</l>
                <l xml:id="d003l371" n="371">Quare omni studio cineri, cui plurima mecum</l>
                <l xml:id="d003l372" n="372">Debetis, pariter supremum impendite munus!</l>
                <l xml:id="d003l373" n="373">Officium praestate pium sociique doloris</l>
                <l xml:id="d003l374" n="374">Este mei luctusque atros ornate frequentes!"</l>
                <l xml:id="d003l375" n="375">Sic ait et lachrymis oculos roravit obortis</l>
                <l xml:id="d003l376" n="376">Tristior. Ast illi haec meritis venerandus et aevo,</l>
                <l xml:id="d003l377" n="377">Franciscus responsa dedit sacratus et omnes</l>
                <l xml:id="d003l378" n="378">Pectoris affectus placido sic prodidit ore:</l>
                <l xml:id="d003l379" n="379">"Non haec exiguum, princeps, iactura dolorem</l>
                <l xml:id="d003l380" n="380">Attulit; infixus perculsis mentibus haesit</l>
                <l xml:id="d003l381" n="381">Maeror et ingenti permiscuit omnia luctu.</l>
                <l xml:id="d003l382" n="382">Fratris enim auspiciis feliciter egimus annos,</l>
                <l xml:id="d003l383" n="383">Et nihil ex illo nisi dulce et amabile cuncti</l>
                <l xml:id="d003l384" n="384">Sensimus. At quoniam nullo discrimine Parcae</l>
                <l xml:id="d003l385" n="385">Pensa trahunt certusque rapit mortalia finis,</l>
                <l xml:id="d003l386" n="386">Cum nihil insolitum Leonelli casus adempti</l>
                <l xml:id="d003l387" n="387">Attulerit, commune malum sortemque repostam</l>
                <l xml:id="d003l388" n="388">Omnibus aequo animo nobis tolerare necesse est.</l>
                <l xml:id="d003l389" n="389">Qui potuere suum claris extendere nomen</l>
                <l xml:id="d003l390" n="390">Laudibus et pulchrae amplecti virtutis honores,</l>
                <l xml:id="d003l391" n="391">Hos aeterna putant in saecula ducere vitam</l>
                <l xml:id="d003l392" n="392">Nec lethi penitus coniuncti morsibus atris.</l>
                <l xml:id="d003l393" n="393">Quis nisi ob invidiam vel captus mente recuset</l>
                <l xml:id="d003l394" n="394">His fratrem numerare tuum? Numquam ipse fatebor</l>
                <l xml:id="d003l395" n="395">Hunc periisse virum omnino vitaque carere;</l>
                <l xml:id="d003l396" n="396">Incolumem ad superos potius migrasse putabo.</l>
                <l xml:id="d003l397" n="397">Magna quidem haec nobis restant solatia, quae tu</l>
                <l xml:id="d003l398" n="398">Successor tanto imperio dignissimus auges.</l>
                <l xml:id="d003l399" n="399">Quae fieri mandas, studiis ardentibus omnes</l>
                <l xml:id="d003l400" n="400">Exequimur. Nobis minus est parere laboris</l>
                <l xml:id="d003l401" n="401">Quam mandare tibi. Et quoniam nunc poscere tempus</l>
                <l xml:id="d003l402" n="402">Incipit ac totam se funera turba per urbem.</l>
                <l xml:id="d003l403" n="403">Nune parat exequiis, nos id peragamus et ipsi".</l>
                <l xml:id="d003l404" n="404">Haec postquam inter se alterno sermone locuti,</l>
                <l xml:id="d003l405" n="405">Haud mora, purpureis intextis vestibus auro</l>
                <l xml:id="d003l406" n="406">Tectorum exornat secreta in parte pheretrum</l>
                <l xml:id="d003l407" n="407">Atque hic cum gemitu nardo fragrante ministri</l>
                <l xml:id="d003l408" n="408">Ablusos ungunt artus. Venerabilis aevo</l>
                <l xml:id="d003l409" n="409">Legis et interpres sacrae Antoninus et idem</l>
                <l xml:id="d003l410" n="410">Angelici rector templi, ceu iusserat olim</l>
                <l xml:id="d003l411" n="411">Ante diem extremum princeps, qualem ipse gerebat,</l>
                <l xml:id="d003l412" n="412">Frigentem cultu Leonellum obnubit eumque</l>
                <l xml:id="d003l413" n="413">Longaevo auxilium sociis praestantibus alto</l>
                <l xml:id="d003l414" n="414">Composuit fulcro et suaves diffudit odores.</l>
                <l xml:id="d003l415" n="415">Nec minus alta replent ululatibus atria magnis</l>
                <l xml:id="d003l416" n="416">Lugentes circum matres in vestibus atris</l>
                <l xml:id="d003l417" n="417">Velatae crines et plangunt pectora palmis.</l>
                <l xml:id="d003l418" n="418">Et iam tempus erat, quo lamentabile corpus</l>
                <l xml:id="d003l419" n="419">Aedibus efferrent. Coeunt, quos sacra per urbem</l>
                <l xml:id="d003l420" n="420">Relligio insignit. Tum binos ordine certo</l>
                <l xml:id="d003l421" n="421">Ire iubent paribusque modis alterna canentes</l>
                <l xml:id="d003l422" n="422">Atque laboratae portantes munera cerae.</l>
                <l xml:id="d003l423" n="423">Iamque sacerdotum numerus praecesserat ingens.</l>
                <l xml:id="d003l424" n="424">Tum patrum veneranda gerit vexilla crucesque</l>
                <l xml:id="d003l425" n="425">Densa cohors. Post haec famulorum it longius agmen</l>
                <l xml:id="d003l426" n="426">Fletibus humectans sub nigris ora cucullis.</l>
                <l xml:id="d003l427" n="427">Conveniunt, queis cura data est, pariterque pheretro</l>
                <l xml:id="d003l428" n="428">Subiiciunt humeros et onus lachrymabile moesti</l>
                <l xml:id="d003l429" n="429">Inter se attollunt. Pueris praeeuntibus ardent</l>
                <l xml:id="d003l430" n="430">Mille faces, totidemque simul post terga sequuntur.</l>
                <l xml:id="d003l431" n="431">Protinus elatum comitatur funus et, alto</l>
                <l xml:id="d003l432" n="432">Corde licet gemitus premeret saevumque dolorem,</l>
                <l xml:id="d003l433" n="433">Crebra tamen tristis suspiria mittere princeps</l>
                <l xml:id="d003l434" n="434">Cogitur et vultus lachrymis turbare serenos.</l>
                <l xml:id="d003l435" n="435">Lugubres gestans habitus tum maximus omni</l>
                <l xml:id="d003l436" n="436">Heroum coetus se parte effundit, eosque</l>
                <l xml:id="d003l437" n="437">Maerentis populi sequitur densissima turba.</l>
                <l xml:id="d003l438" n="438">Haud procul egressis porta se nobilis offert</l>
                <l xml:id="d003l439" n="439">Relligione locus Mariae sacratus honori</l>
                <l xml:id="d003l440" n="440">Virginis atque idem angelico de nomine dictus,</l>
                <l xml:id="d003l441" n="441">Nicoleu genitoris opus (Leonellia post haec</l>
                <l xml:id="d003l442" n="442">Ingenti pietas templum venerabile sumptu</l>
                <l xml:id="d003l443" n="443">Auxit et insignes spatiis melioribus arcus</l>
                <l xml:id="d003l444" n="444">Atriaque et thalamos posuit secretaque claustra</l>
                <l xml:id="d003l445" n="445">Porticibus solido suffultis marmore cinxit).</l>
                <l xml:id="d003l446" n="446">Omnis in bac postquam funebris constitit aede</l>
                <l xml:id="d003l447" n="447">Ante aras posito defuncti corpore pompa,</l>
                <l xml:id="d003l448" n="448">Maximus eloquio tantique Guarinus alumni</l>
                <l xml:id="d003l449" n="449">Devotus meritis et summo affectus amore</l>
                <l xml:id="d003l450" n="450">Illius explicuit laudes. Tum frigida saxo</l>
                <l xml:id="d003l451" n="451">Membra sepulchrali exequiis clangore peractis</l>
                <l xml:id="d003l452" n="452">&lt;&gt;</l>
                <l xml:id="d003l453" n="453">Et populo moestam comitante reductus ad urbem</l>
                <l xml:id="d003l454" n="454">Se recipit thalamis regalis Borsius aulae.</l>
            </div1>
            <div1 xml:id="d004" type="section" decls="#md" met="H">
                <head>
                    <title>4</title>
                    <abbr>4</abbr>
                    <bibl source="digital">Annachiara Barizza</bibl>
                </head>
                <l xml:id="d004l1" n="1">Extulit ut merito Leonellum funere frater</l>
                <l xml:id="d004l2" n="2">Et patriis lachrymans exangues ossibus artus</l>
                <l xml:id="d004l3" n="3">Miscuit ac tumulo extremos persolvit honores,</l>
                <l xml:id="d004l4" n="4">Continuo ex omni Italia longeque remotis</l>
                <l xml:id="d004l5" n="5">Legati a populis moesti venere dolorem</l>
                <l xml:id="d004l6" n="6">Susceptum ex obitu Leonelli tristibus omnes</l>
                <l xml:id="d004l7" n="7">Testantes dictis et amico cuncta favore</l>
                <l xml:id="d004l8" n="8">Spondentes, quae grata forent et commoda regi.</l>
                <l xml:id="d004l9" n="9">Omnibus his actae grates, dignisque per urbem</l>
                <l xml:id="d004l10" n="10">Accepti hospitiis, et honor simul omnibus ingens</l>
                <l xml:id="d004l11" n="11">Exhibitus; capti aspectu et sermone benigno</l>
                <l xml:id="d004l12" n="12">Principis ad patrios laeti rediere penates.</l>
                <l xml:id="d004l13" n="13">Borsius interea magnarum ingentia rerum</l>
                <l xml:id="d004l14" n="14">Fundamenta suo sub pectore iactat et altis</l>
                <l xml:id="d004l15" n="15">Invigilat regni curis nullosque recusat</l>
                <l xml:id="d004l16" n="16">Corporis aut animi pariter perferre labores.</l>
                <l xml:id="d004l17" n="17">Haud secus, aequoreis ubi navita fluctibus alnum</l>
                <l xml:id="d004l18" n="18">Credidit, exoriens quae sol det signa cadensve,</l>
                <l xml:id="d004l19" n="19">Spectat et immites ventos occultaque saxa</l>
                <l xml:id="d004l20" n="20">Praeveniens oculis vigilantibus omnia solers</l>
                <l xml:id="d004l21" n="21">Providet, ut tuto valeat procedere cursu.</l>
                <l xml:id="d004l22" n="22">Principio, placidam praesens clementia quamvis</l>
                <l xml:id="d004l23" n="23">Detineat mentem truculenta neque imperet ira,</l>
                <l xml:id="d004l24" n="24">Iustitia frenare malos et crimina poenis</l>
                <l xml:id="d004l25" n="25">Ulcisci dignum imprimis putat optimus heros.</l>
                <l xml:id="d004l26" n="26">Nec minus officiis hominum genus omne verende</l>
                <l xml:id="d004l27" n="27">Prosequitur civesque suos patriaeque salutem</l>
                <l xml:id="d004l28" n="28">Cunctis carus amat litesque gravissimus autor</l>
                <l xml:id="d004l29" n="29">Et vetera extinctis odiis certamina tollit</l>
                <l xml:id="d004l30" n="30">Conciliatque animos intenso ac foedere iungit</l>
                <l xml:id="d004l31" n="31">Sanguinis et proprio succurrit egentibus auro.</l>
                <l xml:id="d004l32" n="32">Mortales, labor est memorare, quot ille beatos</l>
                <l xml:id="d004l33" n="33">Efficiat. Quis enim ingentes superantia census</l>
                <l xml:id="d004l34" n="34">Munera, quis nulla pretii spe narret honores</l>
                <l xml:id="d004l35" n="35">Civibus oblatos collataque praemia laudis?</l>
                <l xml:id="d004l36" n="36">Nec per eum oppressis insontibus occupat ullas</l>
                <l xml:id="d004l37" n="37">Publica pestis opes ac fisco turpiter addit.</l>
                <l xml:id="d004l38" n="38">Sed quaecumque prius veteres tenuere coloni,</l>
                <l xml:id="d004l39" n="39">Decretis mox ipse novis confirmat et addit,</l>
                <l xml:id="d004l40" n="40">Si qua petunt; nulloque metu nec legibus ullis</l>
                <l xml:id="d004l41" n="41">Est melior, sed sponte sua pius omnia semper</l>
                <l xml:id="d004l42" n="42">Acta videre hominum et nostrae penetralia mentis</l>
                <l xml:id="d004l43" n="43">Scrutari meritisque putat dare praemia divos.</l>
                <l xml:id="d004l44" n="44">Ille domos et sacra pio delubra labore</l>
                <l xml:id="d004l45" n="45">Aedificat pulchrisque includit moenibus urbem.</l>
                <l xml:id="d004l46" n="46">Rura quoque et positis villis insignibus agros</l>
                <l xml:id="d004l47" n="47">Non inhonorata aut celebri sine nomine linquit.</l>
                <l xml:id="d004l48" n="48">Horridaque armorum studiis exercitus inter</l>
                <l xml:id="d004l49" n="49">Bella ferox quamvis iuveniles egerit annos,</l>
                <l xml:id="d004l50" n="50">Non animi praestantis egens, non inscius artis</l>
                <l xml:id="d004l51" n="51">Militiae, quam poscit opus, tamen otia pacis</l>
                <l xml:id="d004l52" n="52">Dat patriae strepitumque insani a finibus arcet</l>
                <l xml:id="d004l53" n="53">Martis et externas componit foedere gentes.</l>
                <l xml:id="d004l54" n="54">Tantane Maeonii sacro de pectore fluxit</l>
                <l xml:id="d004l55" n="55">Vena senis, tantum divinae Aeneidos autor</l>
                <l xml:id="d004l56" n="56">Praestitit ingenio, si luce fruatur uterque</l>
                <l xml:id="d004l57" n="57">Rursus, ut exilem res condere principis huius</l>
                <l xml:id="d004l58" n="58">Materiam esse putet ac tot benefacta referre?</l>
                <l xml:id="d004l59" n="59">Tu, cui pandit iter virtus et gloria caelo,</l>
                <l xml:id="d004l60" n="60">Cuius ab aethereis fatalem sedibus aevum</l>
                <l xml:id="d004l61" n="61">Indulsere dei terris, Saturnia quo sub</l>
                <l xml:id="d004l62" n="62">Saecula nunc redeunt, unde olim fulgere mundo</l>
                <l xml:id="d004l63" n="63">Vicinum Erigone non indignabitur astrum,</l>
                <l xml:id="d004l64" n="64">Dexter ades, Borsi! Te nil Praesente monere</l>
                <l xml:id="d004l65" n="65">Magnum ego non ausim; nec me fiducia linquit,</l>
                <l xml:id="d004l66" n="66">Quod mea Permessi libarit parcius undam</l>
                <l xml:id="d004l67" n="67">Te duce Sandalio sitis exaturata liquore.</l>
                <l xml:id="d004l68" n="68">Respice ad haec igitur, seu nunc pro pace laboras</l>
                <l xml:id="d004l69" n="69">Italiae et magnis Veneto retinente senatu</l>
                <l xml:id="d004l70" n="70">Consiliis adhiberis adhuc Latiaeque saluti</l>
                <l xml:id="d004l71" n="71">Prospicis atque inter populos regemque ducemque</l>
                <l xml:id="d004l72" n="72">Sforzigenam studio medius contendis amico</l>
                <l xml:id="d004l73" n="73">Non levibus conflata odiis extinguere bella,</l>
                <l xml:id="d004l74" n="74">Seu maris Adriaci reginam deseris urbem,</l>
                <l xml:id="d004l75" n="75">Iam compos voti, et Malemancum ac littora praeter</l>
                <l xml:id="d004l76" n="76">Laberis in pontum fugiens, ubi brachia portus</l>
                <l xml:id="d004l77" n="77">Contrahit et vastis allisa immurmurat unda</l>
                <l xml:id="d004l78" n="78">Aggeribus saxorum indignaturque repelli,</l>
                <l xml:id="d004l79" n="79">Seu tibi Neptuno fluctus placante marinos</l>
                <l xml:id="d004l80" n="80">Semiferi Tritones et undivolans Melicerta</l>
                <l xml:id="d004l81" n="81">Et quaecumque secant nymphae Adrianitides altum</l>
                <l xml:id="d004l82" n="82">Connixe adverso propellunt pectore classem</l>
                <l xml:id="d004l83" n="83">Velaque prosequitur placide spirantibus Euris</l>
                <l xml:id="d004l84" n="84">Aeolus et magni pecus hinc maris errat et illinc</l>
                <l xml:id="d004l85" n="85">Teque tuosque simul proceres miratur et altis</l>
                <l xml:id="d004l86" n="86">Porticibus turrita novae tabulata carinae,</l>
                <l xml:id="d004l87" n="87">Qua veheris, pictasque trabes atque aurea celsis</l>
                <l xml:id="d004l88" n="88">Fixa super ratibus vento volitantia signa</l>
                <l xml:id="d004l89" n="89">Spectat et ipse pater stupet imo in gurgite Nereus,</l>
                <l xml:id="d004l90" n="90">Immenso clamore virum et clangore tubarum</l>
                <l xml:id="d004l91" n="91">Excitus, ac celeri petit aequora summa natatu</l>
                <l xml:id="d004l92" n="92">Undique caeruleo disiectis corpore lymphis,</l>
                <l xml:id="d004l93" n="93">Sive ubi populifer placido iam flumine sese</l>
                <l xml:id="d004l94" n="94">Obtulit ac portu Eridanus suscepit amico</l>
                <l xml:id="d004l95" n="95">Tendentem optatas patriae gratantis ad oras,</l>
                <l xml:id="d004l96" n="96">Amnis et adversi remorum ingentibus alis</l>
                <l xml:id="d004l97" n="97">Vim superas lucosque legis ripasque virentes</l>
                <l xml:id="d004l98" n="98">Teque super custos intento Cynthius arcu</l>
                <l xml:id="d004l99" n="99">Tela tenet votoque procul fugat orta maligno</l>
                <l xml:id="d004l100" n="100">Gaudia terroremque et spes ratione carenteis</l>
                <l xml:id="d004l101" n="101">Atque gravem insani stimulum strepitumque doloris</l>
                <l xml:id="d004l102" n="102">Avertit dirumque nephas et mentis avaram</l>
                <l xml:id="d004l103" n="103">Ingluviem, monstrum, quo nil deformius atra</l>
                <l xml:id="d004l104" n="104">Styx habet, horrendum fraude et furialibus armis!</l>
                <l xml:id="d004l105" n="105">Quae te cumque tenet regio telluris et undae,</l>
                <l xml:id="d004l106" n="106">Quicquid mente paras, quicquid faris, en age voto</l>
                <l xml:id="d004l107" n="107">Aspira, o certum mihi numen, et ad tua tandem,</l>
                <l xml:id="d004l108" n="108">Expectate, veni properato moenia cursu!</l>
                <l xml:id="d004l109" n="109">Herculeum Virgo caeli statione Leonem</l>
                <l xml:id="d004l110" n="110">Expulerat, cum se fidam Rugerius heros</l>
                <l xml:id="d004l111" n="111">Argentam placido devectus contulit amne.</l>
                <l xml:id="d004l112" n="112">Haud procul inde locus iuncosi humentia versus</l>
                <l xml:id="d004l113" n="113">Pascua Bandisoli Nabatheum vergit in orbem,</l>
                <l xml:id="d004l114" n="114">Altus ubi ingentem ripis sublimibus agger</l>
                <l xml:id="d004l115" n="115">Hinc atque hinc fossam cohibet, ne noxius umor</l>
                <l xml:id="d004l116" n="116">Finitimas segetes stagnantibus obruat undis.</l>
                <l xml:id="d004l117" n="117">Doctrina excellens, fama pietatis et aequi</l>
                <l xml:id="d004l118" n="118">Nobilis et longo Malchus venerabilis aevo</l>
                <l xml:id="d004l119" n="119">Hic Mariae summa sub relligione sacellum</l>
                <l xml:id="d004l120" n="120">Struxerat exiguum victum dabat hortus et urnis</l>
                <l xml:id="d004l121" n="121">Illi potus erat servata capacibus unda</l>
                <l xml:id="d004l122" n="122">Et sacra voce admonitus ventura canebat.</l>
                <l xml:id="d004l123" n="123">Hunc igitur cupiens iam pridem agnoscere coram</l>
                <l xml:id="d004l124" n="124">Affarique virum, fido comitante profectus</l>
                <l xml:id="d004l125" n="125">Laurente exiguam sese fert Borsus ad aedem.</l>
                <l xml:id="d004l126" n="126">Hos hilari postquam venientes fronte sacerdos</l>
                <l xml:id="d004l127" n="127">Accepit, sedere simul sub tegmine vitis,</l>
                <l xml:id="d004l128" n="128">Ipse sibi senior parvo quam inseverat horto</l>
                <l xml:id="d004l129" n="129">Porticibus similem et frondoso fornice textam.</l>
                <l xml:id="d004l130" n="130">Atque hunc rectorem templi Rugerius heros</l>
                <l xml:id="d004l131" n="131">Talibus affatur dictis: "Venerande sacerdos,</l>
                <l xml:id="d004l132" n="132">Cui pater omnipotens magni mysteria caeli</l>
                <l xml:id="d004l133" n="133">Scire dedit variosque hominum praenoscere casus,</l>
                <l xml:id="d004l134" n="134">Si non ulla malae me detestanda cupido</l>
                <l xml:id="d004l135" n="135">Fraudis agit iussisque animum caelestibus apto,</l>
                <l xml:id="d004l136" n="136">Te rogo, ne pigeat, fatorum arcana meorum</l>
                <l xml:id="d004l137" n="137">Ostendisse mihi, non ut divertar ab aequo,</l>
                <l xml:id="d004l138" n="138">Sed magis ut mentem ad melius componere nitar,</l>
                <l xml:id="d004l139" n="139">Lubrica sive aliquid blando Fortuna favore</l>
                <l xml:id="d004l140" n="140">Mortali optandum obtulerit, sive aspera laetas</l>
                <l xml:id="d004l141" n="141">Res inopinato sit turbatura regressu;</l>
                <l xml:id="d004l142" n="142">Neu reticere velis, Latiis quae tristia rebus</l>
                <l xml:id="d004l143" n="143">Turba sacerdotum toties praesaga minatur,</l>
                <l xml:id="d004l144" n="144">Neu ventura neges, si fas ea dicere cuiquam;</l>
                <l xml:id="d004l145" n="145">Et quoniam longo instructus cognoscis ab aevo</l>
                <l xml:id="d004l146" n="146">Plurima et annales veteres causasque latentes,</l>
                <l xml:id="d004l147" n="147">Ipse aliquid nobis dignum et laudabile narres".</l>
                <l xml:id="d004l148" n="148">At senior barbam dextra permulcet humique</l>
                <l xml:id="d004l149" n="149">Lumina fixa tenet tacitus supplexque precatur</l>
                <l xml:id="d004l150" n="150">Caelicolas magnos; dehinc talibus ora resolvit:</l>
                <l xml:id="d004l151" n="151">"Rem mihi difficilem scitu et mortalibus ullis</l>
                <l xml:id="d004l152" n="152">Non bene tentandam certo sine numine, Borsi,</l>
                <l xml:id="d004l153" n="153">Nosse cupis. Divina sinet quac dicere Malchum</l>
                <l xml:id="d004l154" n="154">Maiestas, aperire licet; rex aetheris alti,</l>
                <l xml:id="d004l155" n="155">Quae libuit, magna sub mente latentia servat.</l>
                <l xml:id="d004l156" n="156">Principio multum superis ob maxima, princeps,</l>
                <l xml:id="d004l157" n="157">Munera te debere vides. Industria certe</l>
                <l xml:id="d004l158" n="158">Nulla humana tibi tantos peperisset honores,</l>
                <l xml:id="d004l159" n="159">Ni patris haec summi nutu concessa teneres.</l>
                <l xml:id="d004l160" n="160">At tua mortales inter si gloria forsan</l>
                <l xml:id="d004l161" n="161">Excellit, te crede hominem tamen esse nec ullis</l>
                <l xml:id="d004l162" n="162">Fortunae illecebris nec fastu insurge tumenti</l>
                <l xml:id="d004l163" n="163">Iustitiamque cole atque inopem miserare piumque!</l>
                <l xml:id="d004l164" n="164">Ultima sic tandem sublimis regia magni</l>
                <l xml:id="d004l165" n="165">Te accipiet post fata dei et caelestibus addet.</l>
                <l xml:id="d004l166" n="166">Quae vero miseris mortalibus aspera sacri</l>
                <l xml:id="d004l167" n="167">Saepe sacerdotes iterant ac saepe minantur</l>
                <l xml:id="d004l168" n="168">Ore pio, rata nemo negat; gravioraque sontes</l>
                <l xml:id="d004l169" n="169">Supplicia expectant laturi ob crimina poenas.</l>
                <l xml:id="d004l170" n="170">Quod petis, ut vestro conspectu atque auribus istis</l>
                <l xml:id="d004l171" n="171">Dignum aliquid memorem, non mens ita credula Malcho est</l>
                <l xml:id="d004l172" n="172">Nec sic tarda rude ingenium experientia tollit,</l>
                <l xml:id="d004l173" n="173">Ut me posse rear voto satis, optime princeps,</l>
                <l xml:id="d004l174" n="174">Pro meritis fecisse tuo. At non asper uterque</l>
                <l xml:id="d004l175" n="175">Accipite haec, quocumque modo sermo excidet ore!</l>
                <l xml:id="d004l176" n="176">Sed neque ego referam, quo finxerit ordine mundum</l>
                <l xml:id="d004l177" n="177">Naturae ille parens, cuius neque dicere nomen</l>
                <l xml:id="d004l178" n="178">Nec cuiquam fas est animo comprendere numen,</l>
                <l xml:id="d004l179" n="179">Omnipotens qui cuncta regit, cui nulla dederunt</l>
                <l xml:id="d004l180" n="180">Saecula principium ingenito semperque futuro.</l>
                <l xml:id="d004l181" n="181">Nec loquar, ut tellus rapido de sole calorem</l>
                <l xml:id="d004l182" n="182">Hauriat utque eadem numquam sit frigoris expers</l>
                <l xml:id="d004l183" n="183">Lunari rorata globo (contraria quamvis</l>
                <l xml:id="d004l184" n="184">Inter se pugnent, tamen utraque legibus aequis</l>
                <l xml:id="d004l185" n="185">Officio perfungi et concordare videmus;</l>
                <l xml:id="d004l186" n="186">Namque pari annixu rebus, quaecumque sub alto</l>
                <l xml:id="d004l187" n="187">Gignuntur caelo, vires alimentaque praestant</l>
                <l xml:id="d004l188" n="188">Sustentantque simul, donec prodire iubentur</l>
                <l xml:id="d004l189" n="189">Consilio ac nutu summi patris). Utque profundi</l>
                <l xml:id="d004l190" n="190">Aetheris assiduo liquidum per inane meatu</l>
                <l xml:id="d004l191" n="191">Astra micant, reticere libet, quae saepe feruntur</l>
                <l xml:id="d004l192" n="192">Multiplices hominum ac rerum portendere casus;</l>
                <l xml:id="d004l193" n="193">Quos ego non facile adducor mortalibus ullis</l>
                <l xml:id="d004l194" n="194">Ut rear omnino scrutantibus aethera notos,</l>
                <l xml:id="d004l195" n="195">Cum dubitem, paucis stellarum ex ignibus omnes</l>
                <l xml:id="d004l196" n="196">An liceat caeli vires motusque futuros</l>
                <l xml:id="d004l197" n="197">Colligere atque ausis ingentibus abdita fata</l>
                <l xml:id="d004l198" n="198">Extorquere polo et caelestia pandere corda.</l>
                <l xml:id="d004l199" n="199">Non dicam, velut orta mari vaga flumina vertant</l>
                <l xml:id="d004l200" n="200">Ad mare rursus aquas; fluxus causam atque refluxus</l>
                <l xml:id="d004l201" n="201">Ponti praetereo et salsas quod fecerit undas.</l>
                <l xml:id="d004l202" n="202">Diluvium antiquum plenamque animantibus arcam</l>
                <l xml:id="d004l203" n="203">Atque procul regis fugientem immane superbi</l>
                <l xml:id="d004l204" n="204">Servitium incolumem populum evasisse tacebo,</l>
                <l xml:id="d004l205" n="205">Cum sese in geminas partes scindente profundo</l>
                <l xml:id="d004l206" n="206">Carpsit iter medium et sicco pede pressit arenas</l>
                <l xml:id="d004l207" n="207">Tutus et infensos hostes post terga sequentes</l>
                <l xml:id="d004l208" n="208">Hinc atque hinc iterum coiens absorbuit aequor.</l>
                <l xml:id="d004l209" n="209">Te, venerande senex, sitientis tristia turbae</l>
                <l xml:id="d004l210" n="210">Murmura sedantem linquam virgaque potenti</l>
                <l xml:id="d004l211" n="211">Percussum lapidem subitos fudisse liquores.</l>
                <l xml:id="d004l212" n="212">Non Arabum referam cecidisse per avia nectar</l>
                <l xml:id="d004l213" n="213">Inque dapes gratas et respondentia voto</l>
                <l xml:id="d004l214" n="214">Gustantis vulgi conversum in pocula, nec te</l>
                <l xml:id="d004l215" n="215">Tantum amor hic valuit! dilectae virginis ergo</l>
                <l xml:id="d004l216" n="216">Servitio addictum bis septem, pastor, in annos.</l>
                <l xml:id="d004l217" n="217">Igniferos vatem currus agitasse per auras</l>
                <l xml:id="d004l218" n="218">Nunc taceo atque homini iussum consistere solem.</l>
                <l xml:id="d004l219" n="219">Illa Palaestinae virtus generosa puellae</l>
                <l xml:id="d004l220" n="220">Praetereunda mihi est et caesi gloria regis.</l>
                <l xml:id="d004l221" n="221">Non memoranda mihi auspiciis felicibus Hester</l>
                <l xml:id="d004l222" n="222">Ulta Syros dirumque senem commissa luisse.</l>
                <l xml:id="d004l223" n="223">Ille ingens opifex rerum ut se incluserit alvo</l>
                <l xml:id="d004l224" n="224">Virginis atque illic mortales sumpserit artus</l>
                <l xml:id="d004l225" n="225">Numinis ipse sui nec partem amiserit ullam,</l>
                <l xml:id="d004l226" n="226">Nostis, et ut moriens mortem superaverit utque</l>
                <l xml:id="d004l227" n="227">Se sponte obtulerit totumque redemerit orbem</l>
                <l xml:id="d004l228" n="228">Ac secum abductis patribus spoliaverit Orcum</l>
                <l xml:id="d004l229" n="229">Victor et aetherea se rursus in arce locarit,</l>
                <l xml:id="d004l230" n="230">Ipse pater natusque et spiritus una potestas.</l>
                <l xml:id="d004l231" n="231">Quicquid in Assyria primis sub regibus actum,</l>
                <l xml:id="d004l232" n="232">Quicquid apud Persas, quo tempore floruit ingens</l>
                <l xml:id="d004l233" n="233">Graecia, quae gessit Romana potentia, linquam.</l>
                <l xml:id="d004l234" n="234">Gemmiferi taceo dites Orientis ad ortus</l>
                <l xml:id="d004l235" n="235">Translatam imperii sedem et Byzantia regna.</l>
                <l xml:id="d004l236" n="236">Italiae vero clades rabiemque nefandam</l>
                <l xml:id="d004l237" n="237">Gothorum et Latias Hunnos regnasse per urbes,</l>
                <l xml:id="d004l238" n="238">Quem memorare iuvet saevosque novare dolores?</l>
                <l xml:id="d004l239" n="239">Cum miseras vero dira infortunia gentes</l>
                <l xml:id="d004l240" n="240">Undique sic premerent, Venetae mirabile nondum</l>
                <l xml:id="d004l241" n="241">Urbis opus steterat, nondum aurea templa nitebant,</l>
                <l xml:id="d004l242" n="242">Marmoreaeque domus caput alta ad sydera nondum</l>
                <l xml:id="d004l243" n="243">Sustulerant, divique forum memorabile Marci</l>
                <l xml:id="d004l244" n="244">Pontus erat; quae nunc venerandos curia patres</l>
                <l xml:id="d004l245" n="245">Accipit, haud tantae dederat primordia molis,</l>
                <l xml:id="d004l246" n="246">Delphinesque illic curvi phocaeque natabant.</l>
                <l xml:id="d004l247" n="247">At tu contentus nos pauca audire canentes</l>
                <l xml:id="d004l248" n="248">Vera, sed obscuris permista ambagibus esto!</l>
                <l xml:id="d004l249" n="249">Quod fortasse minus reris, Ferraria magni</l>
                <l xml:id="d004l250" n="250">Hospitis adventu laetabitur et tibi ab Arcto</l>
                <l xml:id="d004l251" n="251">Surget bonos, quo te illustres urbemque domumque.</l>
                <l xml:id="d004l252" n="252">Gens certare sacra pro relligione parata</l>
                <l xml:id="d004l253" n="253">Pontificem Tyrrhena dabit, conatibus ille</l>
                <l xml:id="d004l254" n="254">In mediis spoliabitur; hunc tamen ipse</l>
                <l xml:id="d004l255" n="255">Ante suos obitus tua tecta subire videbis.</l>
                <l xml:id="d004l256" n="256">Quo, miserande, ruis? Socero ne crede nec Alpes</l>
                <l xml:id="d004l257" n="257">Transgrediare, puer! Si verba monentis amici</l>
                <l xml:id="d004l258" n="258">Audieris, tristes poteris evadere casus.</l>
                <l xml:id="d004l259" n="259">Maximus Italiae terror, Sarmatica tellus</l>
                <l xml:id="d004l260" n="260">Cui patria est, bello insignis, quem Martis alumnum</l>
                <l xml:id="d004l261" n="261">Simplex turba vocat, non longe ab limine leti est.</l>
                <l xml:id="d004l262" n="262">Italicos motus regumque furentia cerno</l>
                <l xml:id="d004l263" n="263">Cognatorum odia et funesti semina belli.</l>
                <l xml:id="d004l264" n="264">Res in Flaminia gestas Borgeaque signa</l>
                <l xml:id="d004l265" n="265">Cursu incredibili partas volitare per urbes</l>
                <l xml:id="d004l266" n="266">Conspicor ac versis retro lapsa omnia fatis.</l>
                <l xml:id="d004l267" n="267">Nec minus hinc atque hinc gentes Aquilonis ab oris</l>
                <l xml:id="d004l268" n="268">Iam transire suis video cum regibus Alpes</l>
                <l xml:id="d004l269" n="269">Ob varias rerum causas. Mox regis Iberi</l>
                <l xml:id="d004l270" n="270">Illatas Latio classes pugnamque cruentam</l>
                <l xml:id="d004l271" n="271">Per noctem Lyris ad ripas Linterriaque arva</l>
                <l xml:id="d004l272" n="272">Quid loquar atque duces Caietae ad moenia captos?</l>
                <l xml:id="d004l273" n="273">Sanguinis, heu, quantum furibundi insania belli</l>
                <l xml:id="d004l274" n="274">Hauriet? Heu, quid non dominandi insana cupido</l>
                <l xml:id="d004l275" n="275">Audebit? Quo non ruet insatiata libido?</l>
                <l xml:id="d004l276" n="276">Heu, heu, quot dictu horrendum implacabilis arcus</l>
                <l xml:id="d004l277" n="277">Inglutiet sontes animas ducetque triumphos?</l>
                <l xml:id="d004l278" n="278">Ecce dolore gravi et lachrymis manantibus aeger,</l>
                <l xml:id="d004l279" n="279">Borse, loqui ulterius nequeo, longique senilem</l>
                <l xml:id="d004l280" n="280">Singultus vocem abripiunt, et plura vetamur</l>
                <l xml:id="d004l281" n="281">Dicere. Tu vero memori sub pectore serva,</l>
                <l xml:id="d004l282" n="282">Maiestas quae tecum olim divina benigne</l>
                <l xml:id="d004l283" n="283">Egerit, ac meliora etiam speranda merenti!</l>
                <l xml:id="d004l284" n="284">Aequoris occidui sed iam divertere ad undas</l>
                <l xml:id="d004l285" n="285">Phoebus equos properat; surgamus. At ipse latentem</l>
                <l xml:id="d004l286" n="286">Secessum auguri quoniam dignatus adire es,</l>
                <l xml:id="d004l287" n="287">Quanta in te pietas, quam sis humanus in omnes,</l>
                <l xml:id="d004l288" n="288">Ostendis, nec parva quidem tibi gratia habenda est".</l>
                <l xml:id="d004l289" n="289">Haec ait. Ast illi grates agit optimus heros</l>
                <l xml:id="d004l290" n="290">Multa rogans, memor esse velit comitisque suique,</l>
                <l xml:id="d004l291" n="291">Supplicibus veneranda ciet dum numina votis.</l>
                <l xml:id="d004l292" n="292">Nec mora, conscensis princeps ac Stroccius una</l>
                <l xml:id="d004l293" n="293">Argentam revehuntur equis pariterque loquentes</l>
                <l xml:id="d004l294" n="294">Mirantur, vario quae dixerit ordine vates.</l>
                <l xml:id="d004l295" n="295">Iam vaga ad Aurorae populos Phoebumque cadentem</l>
                <l xml:id="d004l296" n="296">Australesque plagas gelidique Aquilonis ad axem</l>
                <l xml:id="d004l297" n="297">Magnanimi late volitarat gloria Borsi.</l>
                <l xml:id="d004l298" n="298">Austricus Arctois procul hinc Federicus in oris</l>
                <l xml:id="d004l299" n="299">Caesareo tantum vitam contentus agebat</l>
                <l xml:id="d004l300" n="300">Nomine et Ausoniam Romanaque moenia nondum</l>
                <l xml:id="d004l301" n="301">Venerat, ut sceptrum acciperet regnique coronam.</l>
                <l xml:id="d004l302" n="302">Huic se matronae in faciem conversa potentis</l>
                <l xml:id="d004l303" n="303">Per somnum Italiae miranda ostendit imago.</l>
                <l xml:id="d004l304" n="304">Namque videbatur sublimi tangere caelum</l>
                <l xml:id="d004l305" n="305">Vertice et ornatum gemmis insignibus urbes</l>
                <l xml:id="d004l306" n="306">Turrigerae cinxere caput terrasque per omnes</l>
                <l xml:id="d004l307" n="307">Spargebant claram fulgentia lumina lucem.</l>
                <l xml:id="d004l308" n="308">Aureus e longa pendens cervice nitebat</l>
                <l xml:id="d004l309" n="309">Circulus atque pedes preciosa fluebat ad imos</l>
                <l xml:id="d004l310" n="310">Palla et proceri velabat corporis artus.</l>
                <l xml:id="d004l311" n="311">Nec procul intonsis altum de montibus ibant</l>
                <l xml:id="d004l312" n="312">In mare per virides errantia flumina ripas;</l>
                <l xml:id="d004l313" n="313">At circum innumeris canebant frugibus arva,</l>
                <l xml:id="d004l314" n="314">Grataque praebebant iucundae umbracula vites</l>
                <l xml:id="d004l315" n="315">Arboribus nuptae, et felicibus insita poma</l>
                <l xml:id="d004l316" n="316">Pendebant ramis, passimque armenta gregesque</l>
                <l xml:id="d004l317" n="317">Mollia fertilibus carpebant gramina campis.</l>
                <l xml:id="d004l318" n="318">Haec ubi sopiti penetravit limina regis</l>
                <l xml:id="d004l319" n="319">Constitit ante torum et placidis ita vocibus infit:</l>
                <l xml:id="d004l320" n="320">"Clarorum altricem Italiam, Federice, virorum</l>
                <l xml:id="d004l321" n="321">Aspice, quae victrix domui felicibus annis,</l>
                <l xml:id="d004l322" n="322">Quicquid ab aethereo Sol despicit altus Olympo,</l>
                <l xml:id="d004l323" n="323">Cuius ad extremas perlata est inclyta gentes</l>
                <l xml:id="d004l324" n="324">Gloria, quae dominos terris ac numina caelo</l>
                <l xml:id="d004l325" n="325">Saepe dedi, quae prima meum provincia nomen</l>
                <l xml:id="d004l326" n="326">Per laudes illustre novas ad sydera tollo.</l>
                <l xml:id="d004l327" n="327">Quid sacrum imperii ad regimen delectus adire</l>
                <l xml:id="d004l328" n="328">Romuleam cessas urbem populosque Latinos?</l>
                <l xml:id="d004l329" n="329">Clara licet gremio foveat Germania regem</l>
                <l xml:id="d004l330" n="330">Gaudeat et tantum gens Austria cernere alumnum,</l>
                <l xml:id="d004l331" n="331">Te tamen imprimis labor hic petit, hoc tua tandem</l>
                <l xml:id="d004l332" n="332">Maiestas firmanda loco, dux maxime, si tu</l>
                <l xml:id="d004l333" n="333">Ipse cupis verus, non nomine Caesar haberi.</l>
                <l xml:id="d004l334" n="334">Tolle moras igitur nostrasque optatus ad oras</l>
                <l xml:id="d004l335" n="335">Auspicibus superis iter arripe! Non tibi ferro</l>
                <l xml:id="d004l336" n="336">Hic opus, infestos via nec faciunda per hostes,</l>
                <l xml:id="d004l337" n="337">Cuncta sed invenies placida tutissima pace</l>
                <l xml:id="d004l338" n="338">Mortalesque tui cupidos votoque faventes.</l>
                <l xml:id="d004l339" n="339">Primaque Phoebeos ubi lux accenderit ignes,</l>
                <l xml:id="d004l340" n="340">Caelicolum templis solemnem laetus honorem</l>
                <l xml:id="d004l341" n="341">Institue et proceres accitos undique regno</l>
                <l xml:id="d004l342" n="342">Consiliis adhibe socios comitesque viarum</l>
                <l xml:id="d004l343" n="343">Delige et Italiam fatis accede secundis!</l>
                <l xml:id="d004l344" n="344">Neve putes falso tibi somnum illudere visu,</l>
                <l xml:id="d004l345" n="345">Quale solet. Ventura dies ubi sydera caelo</l>
                <l xml:id="d004l346" n="346">Expulerit, nulli visam prius ipse repente</l>
                <l xml:id="d004l347" n="347">Aedibus in magnis viridem consurgere laurum</l>
                <l xml:id="d004l348" n="348">Sponte sua aspicies et odoros spargere ramos.</l>
                <l xml:id="d004l349" n="349">Hinc tibi, Romani ceu mos est sceptra tenentis</l>
                <l xml:id="d004l350" n="350">Imperii, foliis decerptis finge coronam</l>
                <l xml:id="d004l351" n="351">Intextam gemmis, eademque nepotibus arbor</l>
                <l xml:id="d004l352" n="352">Exhibitura tuis similem servetur honorem".</l>
                <l xml:id="d004l353" n="353">Sic ait attonitumque ducem somnoque solutum</l>
                <l xml:id="d004l354" n="354">Ac secum tacita repetentem insomnia mente</l>
                <l xml:id="d004l355" n="355">Liquit et in ventos ablata refugit imago.</l>
                <l xml:id="d004l356" n="356">Iamque diem nondum matura luce parabat</l>
                <l xml:id="d004l357" n="357">Memnonis alma parens roseo producere curru;</l>
                <l xml:id="d004l358" n="358">Custodes thalami Herigium Federicus et Elphin</l>
                <l xml:id="d004l359" n="359">Continuo vocat et mirantibus omnia narrat,</l>
                <l xml:id="d004l360" n="360">Quae sibi per noctem acciderint; tum strata relinquit</l>
                <l xml:id="d004l361" n="361">Laetus et his omnem lustrat comitantibus aulam.</l>
                <l xml:id="d004l362" n="362">Tectorum ad primos aditus ingentia late</l>
                <l xml:id="d004l363" n="363">Atria se pandunt. Ibi sacrae munera frondis</l>
                <l xml:id="d004l364" n="364">Invenit ac tenera divellit ab arbore ramum</l>
                <l xml:id="d004l365" n="365">Fatalis lauri iussosque reponit in usus</l>
                <l xml:id="d004l366" n="366">Divulsum, positisque loco custodibus arbor</l>
                <l xml:id="d004l367" n="367">Servatur, ne qua hic crescentem iniuria laedat.</l>
                <l xml:id="d004l368" n="368">Extulerat nonam Oceani de gurgite lucem</l>
                <l xml:id="d004l369" n="369">Sol niveis invectus equis; non immemor heros</l>
                <l xml:id="d004l370" n="370">Austrius oblatae in noctem sibi imaginis et quae</l>
                <l xml:id="d004l371" n="371">Contigerant, monitusque datos sub corde volutans</l>
                <l xml:id="d004l372" n="372">Ardet adire urbem et Latias cognoscere terras</l>
                <l xml:id="d004l373" n="373">Quam primum, hyberni nec syderis horrida curat</l>
                <l xml:id="d004l374" n="374">Frigora iam caelum Olenia turbante Capella.</l>
                <l xml:id="d004l375" n="375">Delectos igitur proceres toto undique regno</l>
                <l xml:id="d004l376" n="376">Imperat acciri atque locum simul ipse viamque</l>
                <l xml:id="d004l377" n="377">Concilio indicit magnisque accingitur orsis.</l>
                <l xml:id="d004l378" n="378">Carus erat regi imprimis Germanicus Arges.</l>
                <l xml:id="d004l379" n="379">Hunc opibus magnis et nobilitate potentem</l>
                <l xml:id="d004l380" n="380">Arcanis spectata fides provexerat altum</l>
                <l xml:id="d004l381" n="381">Caesareos inter proceres ad culmen honorum.</l>
                <l xml:id="d004l382" n="382">Nec minus eloquio praestans non vanus haberi</l>
                <l xml:id="d004l383" n="383">Consiliis meruit, nec rebus summa gerendis</l>
                <l xml:id="d004l384" n="384">Dexteritas, quocumque animus se intendere vellet,</l>
                <l xml:id="d004l385" n="385">Defuit. Ille urbes Italas populosque ducesque</l>
                <l xml:id="d004l386" n="386">Viderat atque hominum mores callebat et acta.</l>
                <l xml:id="d004l387" n="387">Ut regem senior certum conspexit eundi,</l>
                <l xml:id="d004l388" n="388">Talibus ipse ultro stimulis accendit et inquit:</l>
                <l xml:id="d004l389" n="389">"Non equidem possum non summis tollere, Caesar,</l>
                <l xml:id="d004l390" n="390">Laudibus ad caelum, quae tu pulcherrima sentis.</l>
                <l xml:id="d004l391" n="391">At mihi quae fuerit super his sententia quamquam</l>
                <l xml:id="d004l392" n="392">Ostendi, cum te Italiam Romamque petendi</l>
                <l xml:id="d004l393" n="393">Tam cupidum assereres, tamen haec libet addere dictis.</l>
                <l xml:id="d004l394" n="394">Quorum si qua tuas pars olim contigit aures,</l>
                <l xml:id="d004l395" n="395">Omnia nota mihi coram perstringere paucis</l>
                <l xml:id="d004l396" n="396">Nunc iuvat hortarique, ut coepto sedulus instes</l>
                <l xml:id="d004l397" n="397">Italiamque petas, ubi sacrae munera cernes</l>
                <l xml:id="d004l398" n="398">Sedis obire Pium, quo non tibi amicior alter</l>
                <l xml:id="d004l399" n="399">Clavigeri potuit solio considere Petri.</l>
                <l xml:id="d004l400" n="400">Huius consilia ac vires animosaque coepta</l>
                <l xml:id="d004l401" n="401">Iam trepidos horrere Getas et sistere cursum</l>
                <l xml:id="d004l402" n="402">Fama refert volucremque retro se vertere ad Hebrum.</l>
                <l xml:id="d004l403" n="403">Quique nefas auro potius sibi quaerere honores</l>
                <l xml:id="d004l404" n="404">Quam propria virtute putat Roverella suisque</l>
                <l xml:id="d004l405" n="405">Allicit officiis homines captatque merendo,</l>
                <l xml:id="d004l406" n="406">Egregiis iam nunc tibi se cum fratribus offert.</l>
                <l xml:id="d004l407" n="407">Magna mente potens et relligionis honore</l>
                <l xml:id="d004l408" n="408">Ac genere insignis placida te fronte Nicenus</l>
                <l xml:id="d004l409" n="409">Accipiet, Graiae decus indelebile gentis,</l>
                <l xml:id="d004l410" n="410">Canentem gestans veneranda ad pectora barbam.</l>
                <l xml:id="d004l411" n="411">Hos inter sacrae ceu lumina fulgere sedis</l>
                <l xml:id="d004l412" n="412">Egregia pietate duos, rex optime, cernes,</l>
                <l xml:id="d004l413" n="413">Florentes studiis et amicos vatibus ambos.</l>
                <l xml:id="d004l414" n="414">Horum alter clarum accepit cognomen ab urbe,</l>
                <l xml:id="d004l415" n="415">Proxima quae rapidum Ticini surgit ad amnem.</l>
                <l xml:id="d004l416" n="416">Hic viridi in ripa celeres prope Thybridis undas</l>
                <l xml:id="d004l417" n="417">Gratam animo requiem geniales aedibus hortos</l>
                <l xml:id="d004l418" n="418">Addidit et lucis felicibus inter amicos</l>
                <l xml:id="d004l419" n="419">Disserit immensa caeli de mole profundi</l>
                <l xml:id="d004l420" n="420">Aut monitus legit et sacrorum scripta virorum</l>
                <l xml:id="d004l421" n="421">Aut aliquid dignum meditatur et otia frustra</l>
                <l xml:id="d004l422" n="422">Nulla terit vacuumve sinit sibi tempus abire.</l>
                <l xml:id="d004l423" n="423">Ast alter, gentis celeberrima fama Caraffae,</l>
                <l xml:id="d004l424" n="424">Parthenopen patriam meritis ad sydera tollens,</l>
                <l xml:id="d004l425" n="425">Non leve praesidium poterit, dux inclyte, rebus</l>
                <l xml:id="d004l426" n="426">Ferre tuis studio atque opera, si forte requires.</l>
                <l xml:id="d004l427" n="427">Nec Tolomenea deerit de stirpe sacerdos,</l>
                <l xml:id="d004l428" n="428">Pontificis pia cura Pii, spes maxima doctis</l>
                <l xml:id="d004l429" n="429">Praesidiumque viris, Senensi praesul in urbe.</l>
                <l xml:id="d004l430" n="430">Ille ducum ingentes causas populosque tuetur</l>
                <l xml:id="d004l431" n="431">Consessu fratrum in medio iuvenisque seniles</l>
                <l xml:id="d004l432" n="432">Maturus gravibus curis iam praevenit annos;</l>
                <l xml:id="d004l433" n="433">Quaeque prius data sunt, multo maiora meretur</l>
                <l xml:id="d004l434" n="434">Iudiciis hominum votisque ardentibus olim</l>
                <l xml:id="d004l435" n="435">Romanae ad sedis regimen fortasse vocandus.</l>
                <l xml:id="d004l436" n="436">Ordinis eiusdem, quorum quoque gloria summa est,</l>
                <l xml:id="d004l437" n="437">Innumeros Romana dabit tibi curia patres</l>
                <l xml:id="d004l438" n="438">Purpureum capiti indutos de more galerum,</l>
                <l xml:id="d004l439" n="439">Saepe mihi visos, quorum edere nomina longum est.</l>
                <l xml:id="d004l440" n="440">Quid monumenta tibi referam pulcherrima et urbis</l>
                <l xml:id="d004l441" n="441">Grande supercilium atque novos veteresque labores,</l>
                <l xml:id="d004l442" n="442">Moenibus inclusos colles celebresque ruinas</l>
                <l xml:id="d004l443" n="443">Prae se aliquod numen maiestatemque ferentes?</l>
                <l xml:id="d004l444" n="444">Hinc ubi digressum visendi si qua cupido</l>
                <l xml:id="d004l445" n="445">Te ferat ulterius, dabitur cum prole superba</l>
                <l xml:id="d004l446" n="446">Cernere magnanimum Alphonsi de sanguine regem.</l>
                <l xml:id="d004l447" n="447">Nec tibi Picenae dominator maximus orae</l>
                <l xml:id="d004l448" n="448">Praetereundus erit, Musarum cultor et armis</l>
                <l xml:id="d004l449" n="449">Clarus et Octavi felix Federicus amore.</l>
                <l xml:id="d004l450" n="450">Haud procul hinc: celsis positas in collibus arces</l>
                <l xml:id="d004l451" n="451">Gens Perusina tenet, totum quae nota per orbem.</l>
                <l xml:id="d004l452" n="452">Braccius inde ingens et Picinina propago</l>
                <l xml:id="d004l453" n="453">Totque viri illustres fatis felicibus orti.</l>
                <l xml:id="d004l454" n="454">At lupa, quae Caium custodit sedula fontem,</l>
                <l xml:id="d004l455" n="455">Protinus inspecto gaudebit Caesare et atrox</l>
                <l xml:id="d004l456" n="456">Exuet ingenium et tales placidissima mores</l>
                <l xml:id="d004l457" n="457">Accipiet, quales urbis gens incola servat.</l>
                <l xml:id="d004l458" n="458">Nec fabricata deum manibus Florentia post haec</l>
                <l xml:id="d004l459" n="459">Non adeunda tibi, frater quam Thybridis Arnus</l>
                <l xml:id="d004l460" n="460">Dividit et pulchro muros interluit amne.</l>
                <l xml:id="d004l461" n="461">Illa tot egregios belloque togaque creavit</l>
                <l xml:id="d004l462" n="462">Una viros, multas ut late ornaverit urbes</l>
                <l xml:id="d004l463" n="463">Civibus ipsa suis famaque repleverit orbem.</l>
                <l xml:id="d004l464" n="464">Quod nisi diversum obliquo via limite euntem</l>
                <l xml:id="d004l465" n="465">Duceret, Arreti poteris ad moenia gressum</l>
                <l xml:id="d004l466" n="466">Flectere, Tyrrhenis iam pridem maximus unde</l>
                <l xml:id="d004l467" n="467">Gentibus affulsit splendor linguaeque Latinae.</l>
                <l xml:id="d004l468" n="468">Inde gradum referens transmissis Alpibus</l>
                <l xml:id="d004l469" n="469">Urbes per medias poteris Insubrum tendere ad oras.</l>
                <l xml:id="d004l470" n="470">Hic illum Martis sacrum armipotentis alumnum</l>
                <l xml:id="d004l471" n="471">Sforzigenam invenies, cuius virtutibus ingens</l>
                <l xml:id="d004l472" n="472">Se comitem dedit et numquam Fortuna recessit.</l>
                <l xml:id="d004l473" n="473">Aspicies Venetos terraque marique potentes,</l>
                <l xml:id="d004l474" n="474">Invictam bello gentem et quae legibus aequis</l>
                <l xml:id="d004l475" n="475">Temperat imperium, Romanis aemula rebus.</l>
                <l xml:id="d004l476" n="476">Non equidem dubito, quin haec tu maxima ducas;</l>
                <l xml:id="d004l477" n="477">Namque ita sunt. Verum hic aliquid mirabile restat,</l>
                <l xml:id="d004l478" n="478">Quod vidisse animum capiat stupefactaque tanto</l>
                <l xml:id="d004l479" n="479">Protinus aspectu mens haereat: ille deorum</l>
                <l xml:id="d004l480" n="480">Concilio et summi imperio Iovis editus olim</l>
                <l xml:id="d004l481" n="481">Borsius in lucem, regum genus, aurea quo sub</l>
                <l xml:id="d004l482" n="482">Saecula iam redeunt, fatis in regna vocatus.</l>
                <l xml:id="d004l483" n="483">Ille tuum adventum imprimis placidissimus hospes</l>
                <l xml:id="d004l484" n="484">Expectat fixumque suo te pectore gestat,</l>
                <l xml:id="d004l485" n="485">Martius Herculeo iuvenis quem nomine dignus</l>
                <l xml:id="d004l486" n="486">Spectata pietate colit; nec cedit amori</l>
                <l xml:id="d004l487" n="487">Herculis in fratrem pulcher Sismundus et omni</l>
                <l xml:id="d004l488" n="488">Labe carens, praestans animi et cupidissimus aequi.</l>
                <l xml:id="d004l489" n="489">Tres quoque Nicoleo creti genitore sequuntur</l>
                <l xml:id="d004l490" n="490">Estenses iuvenes, insignes laudibus omnes:</l>
                <l xml:id="d004l491" n="491">Primus erit clara Guronius indole natus,</l>
                <l xml:id="d004l492" n="492">Iam felix, dulci eloquio pergratus et idem</l>
                <l xml:id="d004l493" n="493">Moribus ac vita insignis meritisque verendus.</l>
                <l xml:id="d004l494" n="494">Illum pace bonus sequitur Renaldus et armis,</l>
                <l xml:id="d004l495" n="495">Ingenio accedens, quo vulgi obtusus inertis</l>
                <l xml:id="d004l496" n="496">Sensus adire nequit, naturae arcana retexens.</l>
                <l xml:id="d004l497" n="497">Quid vero Albertum referam, quem gratia morum</l>
                <l xml:id="d004l498" n="498">Ornat et egregio praestans in corpore virtus?</l>
                <l xml:id="d004l499" n="499">Hic quoque dignus avis hominum sibi pectora miro</l>
                <l xml:id="d004l500" n="500">Allicit affectu veroque aspirat honori.</l>
                <l xml:id="d004l501" n="501">Quare, age, ne dubita quemvis superare laborem</l>
                <l xml:id="d004l502" n="502">Plurima visurus praeclara et consule laudi,</l>
                <l xml:id="d004l503" n="503">Qua decet, ac proprium, Caesar, ne despice munus!"</l>
                <l xml:id="d004l504" n="504">His igitur stimulat dictis regem optimus Arges</l>
                <l xml:id="d004l505" n="505">Non ingrata monens studiumque accendit eundi.</l>
                <lb/>
            </div1>
            <div1 xml:id="d005" type="section" decls="#md" met="H">
                <head>
                    <title>5</title>
                    <abbr>5</abbr>
                    <bibl source="digital">Annachiara Barizza</bibl>
                </head>
                <l xml:id="d005l1" n="1">Auspiciis, Borsi, felicibus ad nova ferto</l>
                <l xml:id="d005l2" n="2">Templa pedem, tibi quae ingenti formata labore</l>
                <l xml:id="d005l3" n="3">Aurea marmoreis late solidanda columnis,</l>
                <l xml:id="d005l4" n="4">Rarum opus ac nullo delebile forsitan aevo,</l>
                <l xml:id="d005l5" n="5">Ponimus, unde tuae aeternum stet gloria gentis.</l>
                <l xml:id="d005l6" n="6">Hie ego terrarum diversis partibus ortos</l>
                <l xml:id="d005l7" n="7">Cognatos reges regumque ingentia facta</l>
                <l xml:id="d005l8" n="8">Fingam et caelato spirantia marmore signa.</l>
                <l xml:id="d005l9" n="9">Hos inter grati Albertus memorabile donum</l>
                <l xml:id="d005l10" n="10">Pontificis populo ostendet concessaque iura</l>
                <l xml:id="d005l11" n="11">Parietibus templi sacris affixa legentur.</l>
                <l xml:id="d005l12" n="12">Nec minus aurato vectabitur aureus ipse</l>
                <l xml:id="d005l13" n="13">Nicoleos sublimis equo et regalia dextra</l>
                <l xml:id="d005l14" n="14">Sceptra feret, magnum decus et pater optimus urbis.</l>
                <l xml:id="d005l15" n="15">Proximus imperium accipiens Leonellus in alta</l>
                <l xml:id="d005l16" n="16">Aede locum inter tot claros heroas habebit.</l>
                <l xml:id="d005l17" n="17">Rege sub hoc artes favor et pulcherrima alebant</l>
                <l xml:id="d005l18" n="18">Praemia nec parvus Musis honor additus, rex quae</l>
                <l xml:id="d005l19" n="19">Iam pridem aluerat nostra revirescere in urbe,</l>
                <l xml:id="d005l20" n="20">Laurus et ingentes coepit protendere ramos.</l>
                <l xml:id="d005l21" n="21">Protinus ipse tibi positam venerandus ad aram</l>
                <l xml:id="d005l22" n="22">Magnanimus propria transgressus laude parentes</l>
                <l xml:id="d005l23" n="23">Iamque deus solio, Borsi, residebis eburno</l>
                <l xml:id="d005l24" n="24">Caesaris insignis donis vultuque superbo</l>
                <l xml:id="d005l25" n="25">Undantemque comam foliis redimitus olivae,</l>
                <l xml:id="d005l26" n="26">Alto demittens gemmata monilia collo.</l>
                <l xml:id="d005l27" n="27">Hinc Astraea pari firmatas pondere laurus</l>
                <l xml:id="d005l28" n="28">Eriget ac solido perfecta adamante tenebit</l>
                <l xml:id="d005l29" n="29">Sublimem gladium, quam iuxta ardente pyropo</l>
                <l xml:id="d005l30" n="30">Impressa haerebit stabili Constantia nisu.</l>
                <l xml:id="d005l31" n="31">Arte illinc mira viridanti insculpta smaragdo</l>
                <l xml:id="d005l32" n="32">Attollet placidos hilaris Clementia vultus.</l>
                <l xml:id="d005l33" n="33">Nec procul hinc aberit tranquillae Pacis imago</l>
                <l xml:id="d005l34" n="34">Candida crystalli eximio preciosa labore.</l>
                <l xml:id="d005l35" n="35">Tum praestans animo, bello iam clarus et armis</l>
                <l xml:id="d005l36" n="36">Et pietate puer, magni Herculis aemulus ipse</l>
                <l xml:id="d005l37" n="37">Et magnum Herculeo nomen de nomine ducens,</l>
                <l xml:id="d005l38" n="38">Fratrem observabit custos iam fidus et ultor</l>
                <l xml:id="d005l39" n="39">Post tua terga sequens. Populorum hic vota precesque</l>
                <l xml:id="d005l40" n="40">Suscipies ac iura dabis. Magna atria adibunt</l>
                <l xml:id="d005l41" n="41">Ac responsa petent externae Borsia gentes.</l>
                <l xml:id="d005l42" n="42">Conditor ipse operum tantorum idemque sacerdos</l>
                <l xml:id="d005l43" n="43">Ante fores templi niveo velamine tectus</l>
                <l xml:id="d005l44" n="44">Serta geram et ludent hedera pendente corymbi.</l>
                <l xml:id="d005l45" n="45">Mille albas vicinus oves mihi campus habebit</l>
                <l xml:id="d005l46" n="46">Ac totidem faciam tauris tibi, pinguia qui nunc</l>
                <l xml:id="d005l47" n="47">Eridani iuxta ripas mihi pascua carpunt,</l>
                <l xml:id="d005l48" n="48">Qui candore nives et lactea pocula vincunt,</l>
                <l xml:id="d005l49" n="49">Incensaque sacer late fumabit acerra</l>
                <l xml:id="d005l50" n="50">Assyriae telluris odor. Teque omine fausto</l>
                <l xml:id="d005l51" n="51">Et tua sacra canam; tu sacris optimus adsis.</l>
                <l xml:id="d005l52" n="52">At Pius interea Gonzagae ad moenia regis</l>
                <l xml:id="d005l53" n="53">Concilium indicens Romanas liquerat arces.</l>
                <l xml:id="d005l54" n="54">Non illum saevis Aquilonibus horrida certum</l>
                <l xml:id="d005l55" n="55">Mutat hyems, non ulla movent latitantia mentem,</l>
                <l xml:id="d005l56" n="56">Qualia saepe ferunt, varii discrimina casus,</l>
                <l xml:id="d005l57" n="57">Non amor ipse loci, non Augustalis amoeni</l>
                <l xml:id="d005l58" n="58">Dulce supercilium retinent, non copia rerum,</l>
                <l xml:id="d005l59" n="59">Non hominum spectata fides, non corporis obstant</l>
                <l xml:id="d005l60" n="60">Invalidi fractae vires tentataque saevis</l>
                <l xml:id="d005l61" n="61">Membra malis toties, non longae territus ulla est</l>
                <l xml:id="d005l62" n="62">Asperitate viae senior, quin sanguinis ultor</l>
                <l xml:id="d005l63" n="63">Argolici capere arma duces populosque Latinos</l>
                <l xml:id="d005l64" n="64">Externasque simul gentes hortetur et acri</l>
                <l xml:id="d005l65" n="65">Turcigenas bello invadat totaque fugatos</l>
                <l xml:id="d005l66" n="66">Europa Geticum penitus detrudat ad axem</l>
                <l xml:id="d005l67" n="67">Romanamque fidem sublato errore nefando</l>
                <l xml:id="d005l68" n="68">Legis Amirreae primos extendat in ortus</l>
                <l xml:id="d005l69" n="69">Victor et egregia referat cum laude triumphum.</l>
                <l xml:id="d005l70" n="70">Atque ita per Latium et Picena per oppida rebus</l>
                <l xml:id="d005l71" n="71">Compositis, veluti tempus ratioque locusque</l>
                <l xml:id="d005l72" n="72">Poscebant, cupidus patrias invisere sedes,</l>
                <l xml:id="d005l73" n="73">Cum primum hibernis exactis mensibus aestas</l>
                <l xml:id="d005l74" n="74">Inciperet, Senam accedit; pulcherrima post haec,</l>
                <l xml:id="d005l75" n="75">Tyrrheni caput imperii, Florentia patrem</l>
                <l xml:id="d005l76" n="76">Accipit. Hinc gravibus celebrata Bononia legum</l>
                <l xml:id="d005l77" n="77">Sacrarum studiis nec non exercita tristi</l>
                <l xml:id="d005l78" n="78">Seditione virum quondam et civilibus armis</l>
                <l xml:id="d005l79" n="79">Exagitata diu, sed nunc sub gente quiescens</l>
                <l xml:id="d005l80" n="80">Bentivola et paci indulgens, tanto hospite gaudet.</l>
                <l xml:id="d005l81" n="81">Hinc ubi discessit longe post terga relictis</l>
                <l xml:id="d005l82" n="82">Aggeribus celsi glacialibus Apennini,</l>
                <l xml:id="d005l83" n="83">Applicuit demum nostris pater optimus oris,</l>
                <l xml:id="d005l84" n="84">Principe ab Estensi magno susceptus honore.</l>
                <l xml:id="d005l85" n="85">Ingreditur laetam multis cum milibus urbem</l>
                <l xml:id="d005l86" n="86">Agmine purpureo patrum comitatus. At omnem,</l>
                <l xml:id="d005l87" n="87">Qua facturus iter fuerat, praeclara tegebant</l>
                <l xml:id="d005l88" n="88">Ornamenta viam et regali umbracula luxu.</l>
                <l xml:id="d005l89" n="89">Dant festos delubra sonos, et sydera rumpunt</l>
                <l xml:id="d005l90" n="90">Multiplici clangore tubae. Tum vocibus omnis</l>
                <l xml:id="d005l91" n="91">Responsat circum tellus tantique paratus</l>
                <l xml:id="d005l92" n="92">Miratur summo Eridanus de gurgite pompam.</l>
                <l xml:id="d005l93" n="93">Alba sacerdotum series longo ordine cantus</l>
                <l xml:id="d005l94" n="94">Pontificem venerata dabat, coetusque togati</l>
                <l xml:id="d005l95" n="95">Purpureos habitus suffultos pellibus albis</l>
                <l xml:id="d005l96" n="96">Distinctis atro induerant binique praeibant.</l>
                <l xml:id="d005l97" n="97">Pone sequebantur velis fulgentibus auro</l>
                <l xml:id="d005l98" n="98">Pontificem obtectum princeps procerumque catervae</l>
                <l xml:id="d005l99" n="99">Et populi glomerata manus; pulcherrimus ipse</l>
                <l xml:id="d005l100" n="100">Borsius ante omnes gemmis radiabat et auro.</l>
                <l xml:id="d005l101" n="101">Aurea caesaries per candida colla fluebat,</l>
                <l xml:id="d005l102" n="102">Fulvaque purpureum capitis velamen iaspis</l>
                <l xml:id="d005l103" n="103">In nodum artificem nexo insigniverat auro.</l>
                <l xml:id="d005l104" n="104">Auratae impositus sellae Pius atque coronam</l>
                <l xml:id="d005l105" n="105">Ordine gemmarum insignem varioque labore</l>
                <l xml:id="d005l106" n="106">Distinctam gestans veneranda voce pioque</l>
                <l xml:id="d005l107" n="107">Signabat populum ritu, quem munere bis sex</l>
                <l xml:id="d005l108" n="108">Partito iuvenes passu concorde ferebant.</l>
                <l xml:id="d005l109" n="109">Tectorum ante foras pueri matresque senesque</l>
                <l xml:id="d005l110" n="110">Suppliciter strati ad terram venerantur euntem</l>
                <l xml:id="d005l111" n="111">Votaque suscipiunt, ut perfida sospite tandem</l>
                <l xml:id="d005l112" n="112">Turba Pio cadat et proprio det sanguine poenas.</l>
                <l xml:id="d005l113" n="113">Maximus interea populo stipante sacerdos</l>
                <l xml:id="d005l114" n="114">Augustum ingreditur templum et procedit ad aram</l>
                <l xml:id="d005l115" n="115">Marmoreis gradibus sublimem ac divite cultu</l>
                <l xml:id="d005l116" n="116">Instructam et multo fragrantem thuris odore.</l>
                <l xml:id="d005l117" n="117">Ast ubi adoratis humili pater ipse precatu</l>
                <l xml:id="d005l118" n="118">Numinibus templo excessit, regalibus illum</l>
                <l xml:id="d005l119" n="119">Aedibus induxit princeps thalamisque paratis.</l>
                <l xml:id="d005l120" n="120">Regifico splendore Pius lectique ministri</l>
                <l xml:id="d005l121" n="121">Successere simul nec dulcis munera Bacchi</l>
                <l xml:id="d005l122" n="122">Nec variae desunt epulae; comitesque per urbem</l>
                <l xml:id="d005l123" n="123">Hospitiis cives laeti excepere benignis.</l>
                <l xml:id="d005l124" n="124">Tertia lux aderat; coeunt ducis undique iussu</l>
                <l xml:id="d005l125" n="125">Artifices operum et nexas per mutua certis</l>
                <l xml:id="d005l126" n="126">Ordinibus posuere trabes, quas dura ligabant</l>
                <l xml:id="d005l127" n="127">Robora fixa solo inter se, iunctasque tenebant</l>
                <l xml:id="d005l128" n="128">Asseribus super instratis, totumque tenaci</l>
                <l xml:id="d005l129" n="129">Firmabatur opus et pervia semita ferro.</l>
                <l xml:id="d005l130" n="130">Sic pontem a prima surgentem fronte palati</l>
                <l xml:id="d005l131" n="131">Sublimem aedificant, medioque immensa repente</l>
                <l xml:id="d005l132" n="132">Machina ducta foro magni alta ad limina templi</l>
                <l xml:id="d005l133" n="133">Continuat gressum Attalico velata labore.</l>
                <l xml:id="d005l134" n="134">Huc Pius ex altae summis penetralibus aulae</l>
                <l xml:id="d005l135" n="135">Se tulit exorto maturae tempore lucis.</l>
                <l xml:id="d005l136" n="136">At veneranda cohors, cui sacrae a cardine sedis</l>
                <l xml:id="d005l137" n="137">Nomen Roma dedit, rutilis ornata galeris,</l>
                <l xml:id="d005l138" n="138">Serica quos paribus decorant pulcherrima nodis</l>
                <l xml:id="d005l139" n="139">Vincula et intonsis errant per pectora barbis,</l>
                <l xml:id="d005l140" n="140">Hunc sequitur; nec non titulis et honore minores</l>
                <l xml:id="d005l141" n="141">Pontifices una coeunt niveasque coronas</l>
                <l xml:id="d005l142" n="142">Induti a tergo vittis pendentibus omnes</l>
                <l xml:id="d005l143" n="143">Per longam Estensi incedunt cum principe molem</l>
                <l xml:id="d005l144" n="144">Subiectumque oculis populum velut aggere ab alto</l>
                <l xml:id="d005l145" n="145">Despiciunt sacraeque domus ad limina tendunt.</l>
                <l xml:id="d005l146" n="146">Hic ubi sedato praeconis voce tumultu</l>
                <l xml:id="d005l147" n="147">Consedere patres, florens Hieronymus annis</l>
                <l xml:id="d005l148" n="148">At virtute senex celsa de sede theatri</l>
                <l xml:id="d005l149" n="149">Surgit, Paeonia praestans Hieronymus arte,</l>
                <l xml:id="d005l150" n="150">Castella de gente satus, gratissimus idem</l>
                <l xml:id="d005l151" n="151">Aspectu et dulci Musarum captus amore,</l>
                <l xml:id="d005l152" n="152">Qui maris et terrae tractus et sydera caeli</l>
                <l xml:id="d005l153" n="153">Atque vices rerum et causas et tempora norat.</l>
                <l xml:id="d005l154" n="154">Ille hominum conversa videns in se ora, parumper</l>
                <l xml:id="d005l155" n="155">Conticuit velut attonitus similisque paventi</l>
                <l xml:id="d005l156" n="156">Demisso ad terram vultu; dehinc lumina rursum</l>
                <l xml:id="d005l157" n="157">Sustulit et placide incipiens his vocibus omnem</l>
                <l xml:id="d005l158" n="158">Consessum alloquitur dirumque hortatur in hostem:</l>
                <l xml:id="d005l159" n="159">"Maxime, rem dignam, antistes sanctaque verendi</l>
                <l xml:id="d005l160" n="160">Relligione patres, hac tempestate videmus,</l>
                <l xml:id="d005l161" n="161">Vos tantos coiisse viros ac moenia nostrae</l>
                <l xml:id="d005l162" n="162">Urbis adire simul Borsique fidelibus uti</l>
                <l xml:id="d005l163" n="163">Hospitiis magna acturos. Dare numina nobis</l>
                <l xml:id="d005l164" n="164">Nil potuere magis gratum; nil maius habere</l>
                <l xml:id="d005l165" n="165">Possumus. An quicquam conventu pulchrius isto</l>
                <l xml:id="d005l166" n="166">Esse putem? Effigies ipsas habitusque deorum</l>
                <l xml:id="d005l167" n="167">Tales esse reor, quales hic cernere fas est.</l>
                <l xml:id="d005l168" n="168">O nimium felicem urbem civesque beatos,</l>
                <l xml:id="d005l169" n="169">Quos apud immensi nunc maximus arbiter orbis</l>
                <l xml:id="d005l170" n="170">Totque duces, terras virtus quos clara per omnes</l>
                <l xml:id="d005l171" n="171">Distulit et quorum aspirat iam gloria caelo,</l>
                <l xml:id="d005l172" n="172">Dignantur duxisse moram! Tuque, optime Borsi,</l>
                <l xml:id="d005l173" n="173">Cognatae adventu gentis cape gaudia coram,</l>
                <l xml:id="d005l174" n="174">Quae meditatus eras animo, dum talis abesset</l>
                <l xml:id="d005l175" n="175">Hospes adhuc tibi tot precibus votisque petitus!</l>
                <l xml:id="d005l176" n="176">Attigerat nostras rumor iam saepius aures</l>
                <l xml:id="d005l177" n="177">Te, pater, in saevos meditatum ultricia Turcas</l>
                <l xml:id="d005l178" n="178">Bella, gravi quae tu distractus turbine rerum</l>
                <l xml:id="d005l179" n="179">Distuleris, nunc nolle pati tot acerba tuorum</l>
                <l xml:id="d005l180" n="180">Funera et illatas ullo sine vindice clades.</l>
                <l xml:id="d005l181" n="181">Ista quidem cepere hominum solatia mentes,</l>
                <l xml:id="d005l182" n="182">Et spes grata fuit. Sed postquam vidimus omni</l>
                <l xml:id="d005l183" n="183">Te studio in bellum ruere et certa arma parari,</l>
                <l xml:id="d005l184" n="184">Quis referat, quantum attulerint tua fortia coepta</l>
                <l xml:id="d005l185" n="185">Laetitiae et quanto populos terrore levaris?</l>
                <l xml:id="d005l186" n="186">Fama refert rabidos iam compressisse furores</l>
                <l xml:id="d005l187" n="187">Immanem Ottomanon audito nomine tanti</l>
                <l xml:id="d005l188" n="188">Pontificis trepidamque extrema per avia regni</l>
                <l xml:id="d005l189" n="189">Praecipitare fugam et Thracum spectare latebras</l>
                <l xml:id="d005l190" n="190">Infractis animis pulsum victumque fatentem</l>
                <l xml:id="d005l191" n="191">Se magna virtute Pii tantique senatus</l>
                <l xml:id="d005l192" n="192">Consiliis ac tot populorum fortibus armis.</l>
                <l xml:id="d005l193" n="193">Caesaris ecce ferox ductu Germania tecum</l>
                <l xml:id="d005l194" n="194">Bella parat. Getici iam pridem nominis hostes</l>
                <l xml:id="d005l195" n="195">Pannonii tibi se iungunt acresque Boemi.</l>
                <l xml:id="d005l196" n="196">Gallia sentit idem assiduis excercita bellis</l>
                <l xml:id="d005l197" n="197">Hispanusque manu promptus divesque Britannus.</l>
                <l xml:id="d005l198" n="198">Nec minor Illyricas gentes fortesque Liburnos</l>
                <l xml:id="d005l199" n="199">Ardor agit, nec clara Rhodos comes ire negabit</l>
                <l xml:id="d005l200" n="200">Nequicquam insidiis tentata armisque Getarum.</l>
                <l xml:id="d005l201" n="201">Sunt aliae gentes, quas terra pontus ab omni</l>
                <l xml:id="d005l202" n="202">Dividit atque undis spumantibus undique cingit.</l>
                <l xml:id="d005l203" n="203">Has pietatis adhuc memores ritumque sequentes,</l>
                <l xml:id="d005l204" n="204">Relligio quem nostra tenet, deducere tecum</l>
                <l xml:id="d005l205" n="205">Instructas classes opibusque virisque videbis.</l>
                <l xml:id="d005l206" n="206">Quid loquar indomitas vires animosque superbos</l>
                <l xml:id="d005l207" n="207">Italiae, cui tu dare frena gravissimus autor</l>
                <l xml:id="d005l208" n="208">Ingenti ratione vales, quam reddere totam</l>
                <l xml:id="d005l209" n="209">Concordem te posse omnes uno ore fatentur?</l>
                <l xml:id="d005l210" n="210">Haec est illa, pater, per tot clarissima pugnas,</l>
                <l xml:id="d005l211" n="211">Solis ab occasu victrix quae solis ad ortum</l>
                <l xml:id="d005l212" n="212">Romani imperii fines asperrima bello</l>
                <l xml:id="d005l213" n="213">Protulit. Haec iterum sua sub iuga mittere cunctas</l>
                <l xml:id="d005l214" n="214">Unanimis poterit gentes, concordia si nunc</l>
                <l xml:id="d005l215" n="215">Te duce per populos oritur regesque Latinos.</l>
                <l xml:id="d005l216" n="216">Non tibi magnanima deerit cum prole Ferandus,</l>
                <l xml:id="d005l217" n="217">Praeclarum Alphonsi regis genus, inclyta quo sub</l>
                <l xml:id="d005l218" n="218">Parthenope fama ingenti iam sydera pulsat.</l>
                <l xml:id="d005l219" n="219">Adriacae dominator aquae terraeque subactae,</l>
                <l xml:id="d005l220" n="220">Qui tantum imperium moderatur legibus aequis,</l>
                <l xml:id="d005l221" n="221">Arma aurumque dabit Venetus navesque virosque.</l>
                <l xml:id="d005l222" n="222">Ipse etiam senio princeps confectus, ut aiunt,</l>
                <l xml:id="d005l223" n="223">Insueto de more Pium comitabit euntem.</l>
                <l xml:id="d005l224" n="224">Sforziademne putas tanto in discrimine regem</l>
                <l xml:id="d005l225" n="225">Iusta negaturum auxilia et sine laudis amore</l>
                <l xml:id="d005l226" n="226">Otia torpentem acturum, quem Mantua fertur</l>
                <l xml:id="d005l227" n="227">Expectare tuis monitis coeptisque faventem?</l>
                <l xml:id="d005l228" n="228">An Florentinae in summos notissimus urbis</l>
                <l xml:id="d005l229" n="229">Pontifices amor atque illa observantia,</l>
                <l xml:id="d005l230" n="230">Qua te prosequitur, veneranda sequi vix illa recuset?</l>
                <l xml:id="d005l231" n="231">Martia quo rabidos animo lupa te duce, qua vi</l>
                <l xml:id="d005l232" n="232">Aggressura canes? Quid enim tua, maxime praesul,</l>
                <l xml:id="d005l233" n="233">Sena magis cupiat, quam tali tempore tecum</l>
                <l xml:id="d005l234" n="234">Pro sacra pugnare fide votique potentem</l>
                <l xml:id="d005l235" n="235">Te vidisse tui, cuius tua gloria magnum</l>
                <l xml:id="d005l236" n="236">Nomen ad astra tulit? Perusinam his adiice gentem</l>
                <l xml:id="d005l237" n="237">Innumeramque simul pubem regionis Hetruscae</l>
                <l xml:id="d005l238" n="238">Picenique soli et magnae parentia Romae</l>
                <l xml:id="d005l239" n="239">Oppida! Tum cultor Musarum atque inclytus armis,</l>
                <l xml:id="d005l240" n="240">Tempora non uno contentus cingere lauro,</l>
                <l xml:id="d005l241" n="241">Dux erit auxilio Federicus et agmina saevos</l>
                <l xml:id="d005l242" n="242">Terrores inter bellorum exercita ducet.</l>
                <l xml:id="d005l243" n="243">Nec dum Pandulphi claro de sanguine fratres</l>
                <l xml:id="d005l244" n="244">Hinc aberunt, Malatesta animi virtutibus ingens</l>
                <l xml:id="d005l245" n="245">Sismundusque ferox et Martis ad aspera natus</l>
                <l xml:id="d005l246" n="246">Proelia; iamque tuus, tibi iam bellare paratus,</l>
                <l xml:id="d005l247" n="247">Ordelaphis Pinus ortus avis, Taddaeus et Hestor</l>
                <l xml:id="d005l248" n="248">Manfredi sese bis iungent, quos ille sequetur</l>
                <l xml:id="d005l249" n="249">Sforziadae stirps clara senis Constantius armis</l>
                <l xml:id="d005l250" n="250">Inclytus, antiqua tibi missus ab urbe Pisauri.</l>
                <l xml:id="d005l251" n="251">Qua vero mente in te sit Gonzagius heros,</l>
                <l xml:id="d005l252" n="252">Ecce vides, cum regnum ipsum propriosque penates</l>
                <l xml:id="d005l253" n="253">Seque tibi obtulerit, cunctis felicior unus</l>
                <l xml:id="d005l254" n="254">Regibus Italiae tanto delectus honori.</l>
                <l xml:id="d005l255" n="255">Quem latuisse putas, quantum tibi deditus hic sit</l>
                <l xml:id="d005l256" n="256">Unicus in Latiis Phoenix dux Borsius oris?</l>
                <l xml:id="d005l257" n="257">At quo contendat studio se reddere promptum</l>
                <l xml:id="d005l258" n="258">Ad nutus, Pi magne, tuos, effusa per omnes</l>
                <l xml:id="d005l259" n="259">Laetitiae nova forma gradus et regia nullam</l>
                <l xml:id="d005l260" n="260">Pompa habitura parem et, quales praestare solemus</l>
                <l xml:id="d005l261" n="261">Caelicolis, tibi largiti testantur honores.</l>
                <l xml:id="d005l262" n="262">Accipe cuncta libens, animo quae tantus amico</l>
                <l xml:id="d005l263" n="263">Porrigit affinis tuaque idem ad iussa paratus!</l>
                <l xml:id="d005l264" n="264">Praeterea hoc sceptrum, haec portarum claustra suasque</l>
                <l xml:id="d005l265" n="265">Laetus opes me offerre Pio suaque omnia iussit,</l>
                <l xml:id="d005l266" n="266">Quae tibi grata fore et tantis accommoda rebus</l>
                <l xml:id="d005l267" n="267">Duxerit; haud horum quicquam pro viribus ipse</l>
                <l xml:id="d005l268" n="268">Non acturus erit. Si pro communibus ergo</l>
                <l xml:id="d005l269" n="269">Haec dixisse bonis decuit, neque ineptus et audax</l>
                <l xml:id="d005l270" n="270">Arguitur, si recta monet, si debita poscit,</l>
                <l xml:id="d005l271" n="271">Te, cui Romanae permissa potentia sedis,</l>
                <l xml:id="d005l272" n="272">In quem oculos cunctus terrarum coniicit orbis,</l>
                <l xml:id="d005l273" n="273">Orat, ut insistas operi coeptumque laborem</l>
                <l xml:id="d005l274" n="274">Perficias, postquam ad tantos non vana paratus</l>
                <l xml:id="d005l275" n="275">Undique praesidia ostentant populique ducesque.</l>
                <l xml:id="d005l276" n="276">Tu neque fortunae obsequio nec dotibus ullis</l>
                <l xml:id="d005l277" n="277">Ingenii cuiquam cedis, praesentia sive</l>
                <l xml:id="d005l278" n="278">Saecula, seu prisci monumenta revolvimus aevi.</l>
                <l xml:id="d005l279" n="279">Nil tamen, unde magis tanta elucescere virtus</l>
                <l xml:id="d005l280" n="280">Possit et unde queat sibi tantum acquirere laudis.</l>
                <l xml:id="d005l281" n="281">Mortales miseros plerumque accendit inanis</l>
                <l xml:id="d005l282" n="282">Gloria, perque truces gladios caedesque nefandas</l>
                <l xml:id="d005l283" n="283">Praecipites in bella ruunt alienaque regna</l>
                <l xml:id="d005l284" n="284">Diripiunt, scelerum poenas post fata daturi.</l>
                <l xml:id="d005l285" n="285">Hic pietas, hic sacra fides; hinc vera paratur</l>
                <l xml:id="d005l286" n="286">Fama tibi, hinc iustae ratio pulcherrima praedae</l>
                <l xml:id="d005l287" n="287">Quaeritur; haec demum via ducit ad aurea caeli</l>
                <l xml:id="d005l288" n="288">Sydera. Te domita video Maomethide terra</l>
                <l xml:id="d005l289" n="289">Victorem in Latium, superet modo vita, redire".</l>
                <l xml:id="d005l290" n="290">Intentas dictis iam dudum talibus aures</l>
                <l xml:id="d005l291" n="291">Immotosque tenent oculos et ab ore loquentis</l>
                <l xml:id="d005l292" n="292">Adriaci pendent proceres Romaque profecti.</l>
                <l xml:id="d005l293" n="293">Ast ubi grata dedit verbis facundia finem,</l>
                <l xml:id="d005l294" n="294">Protinus exoritur consessu laetus ab alto</l>
                <l xml:id="d005l295" n="295">Plausus et ingenti fautricis murmure turbae</l>
                <l xml:id="d005l296" n="296">Omne simul templum resonat. Tum voce benigna</l>
                <l xml:id="d005l297" n="297">Castellum accersit Pius ipse et ad oscula sacri</l>
                <l xml:id="d005l298" n="298">Prostratum pedis admittit summoque favore</l>
                <l xml:id="d005l299" n="299">Hinc atque hinc geminis laudatum amplectitur ulnis.</l>
                <l xml:id="d005l300" n="300">Interea iam quarta die processerat hora;</l>
                <l xml:id="d005l301" n="301">Surgitur atque omnes per pontem ad regia tecta</l>
                <l xml:id="d005l302" n="302">Se referunt positisque ineunt convivia mensis.</l>
                <l xml:id="d005l303" n="303">Iam quater exoriens terras atque aethera Phoebus</l>
                <l xml:id="d005l304" n="304">Igniferis lustrarat equis et missus ab ortu</l>
                <l xml:id="d005l305" n="305">Aera per liquidum flabat violentior Eurus.</l>
                <l xml:id="d005l306" n="306">Digressurus agit grates atque omnia regi</l>
                <l xml:id="d005l307" n="307">Offert grata Pius; nec patrum sacra minore</l>
                <l xml:id="d005l308" n="308">Hoc manus exequitur studio; portumque petentes</l>
                <l xml:id="d005l309" n="309">Conscendere rates, quas Borsius ante parari</l>
                <l xml:id="d005l310" n="310">Iusserat, ornatas ardenti murice pictas</l>
                <l xml:id="d005l311" n="311">Per tabulas radiante auro stratasque tapetis;</l>
                <l xml:id="d005l312" n="312">Rectoresque viae dederat suaque arma carinis.</l>
                <l xml:id="d005l313" n="313">Spumiferum cursu rapido sinuosa per amnem</l>
                <l xml:id="d005l314" n="314">Crebrae vela ferunt nautis cessantibus aurae</l>
                <l xml:id="d005l315" n="315">Maeoniaeque iter accelerant ad moenia Mantus.</l>
                <l xml:id="d005l316" n="316">Interea magnus gelida Federicus ab Arcto</l>
                <l xml:id="d005l317" n="317">Venit in Italiam, ut solito de more coronam</l>
                <l xml:id="d005l318" n="318">Romani imperii caperet, quem Borsius aula</l>
                <l xml:id="d005l319" n="319">Magnifice instructa accepit procerumque catervas.</l>
                <l xml:id="d005l320" n="320">Quis varios lusus totamque agitata per urbem</l>
                <l xml:id="d005l321" n="321">Gaudia, quis festos templorum dicat honores?</l>
                <l xml:id="d005l322" n="322">Multiplices lautasque dapes preciosaque Bacchi</l>
                <l xml:id="d005l323" n="323">Diversis convecta locis quis munera narret?</l>
                <l xml:id="d005l324" n="324">Altera lux aderat; populi coiere ducesque</l>
                <l xml:id="d005l325" n="325">Augustum in templum. Perfectis ordine sacris,</l>
                <l xml:id="d005l326" n="326">Haud mora, Carbonem praeclare Caesar et omne</l>
                <l xml:id="d005l327" n="327">Concilium ingenti studio vultuque benigno</l>
                <l xml:id="d005l328" n="328">Audiit orantem, et meruit facundia laudem.</l>
                <l xml:id="d005l329" n="329">Mortalem exuperans formam pulchraque iuventu</l>
                <l xml:id="d005l330" n="330">Floridus ingentem procedit Borsus ad aram,</l>
                <l xml:id="d005l331" n="331">Atque hic Caesareos habitus sceptrumque ministri</l>
                <l xml:id="d005l332" n="332">Gestamenque sacrum capitis praeferre iubentur.</l>
                <l xml:id="d005l333" n="333">Cultibus his iuvenem Estensem rex Austrius ornat</l>
                <l xml:id="d005l334" n="334">Et solito ritu solemnia verba locutus</l>
                <l xml:id="d005l335" n="335">Dat nomen ducis, unde sibi famamque decusque</l>
                <l xml:id="d005l336" n="336">Per seriem acciperent, qui regni sceptra tenerent.</l>
                <l xml:id="d005l337" n="337">Ordine mox lectos proceres insignit equestri</l>
                <l xml:id="d005l338" n="338">Plurimaque indulgens gemmis permittit et auro</l>
                <l xml:id="d005l339" n="339">Fulgere, quod proprio praesens, ut saepe videmus,</l>
                <l xml:id="d005l340" n="340">Per luxum arbitrio sibi turpiter arrogat aetas.</l>
                <l xml:id="d005l341" n="341">Quarta dies oritur; magni instaurantur honores</l>
                <l xml:id="d005l342" n="342">Hospitibus; peragrant urbem delubraque visunt.</l>
                <l xml:id="d005l343" n="343">Festus ubique sonat plausus nec mollia desunt</l>
                <l xml:id="d005l344" n="344">Caesaris ad caelum referentia carmina laudes.</l>
                <l xml:id="d005l345" n="345">Vidimus armatos iuvenum concurrere coetus</l>
                <l xml:id="d005l346" n="346">Ensibus obtusis ferroque carentibus hostis</l>
                <l xml:id="d005l347" n="347">Martem exercentes simulataque bella cientes.</l>
                <l xml:id="d005l348" n="348">Quam gratum spectare fuit certamina circi,</l>
                <l xml:id="d005l349" n="349">Unguibus et vasto rictu et clamore minaci</l>
                <l xml:id="d005l350" n="350">Horrendo implicitum amplexu cum Alpina teneret</l>
                <l xml:id="d005l351" n="351">Ursa canem rabidoque inferret vulnera morsu,</l>
                <l xml:id="d005l352" n="352">Venantum donec lethalibus obruta telis</l>
                <l xml:id="d005l353" n="353">Conciderat pariter vitam exhalante Molosso?</l>
                <l xml:id="d005l354" n="354">Mille feras varii generis variique coloris</l>
                <l xml:id="d005l355" n="355">Per vallum ad pugnam immissas Federicus et omnes</l>
                <l xml:id="d005l356" n="356">Pannonio cum rege duces ac nostra iuventus</l>
                <l xml:id="d005l357" n="357">Cernere laetati, plausumque dedere theatra.</l>
                <l xml:id="d005l358" n="358">Non dedignatus Laurentis Caesar ad aedes</l>
                <l xml:id="d005l359" n="359">Ferre gradum et dulci cantu fidibusque canoris</l>
                <l xml:id="d005l360" n="360">Praestantes audire viros, spectare choreas</l>
                <l xml:id="d005l361" n="361">Nympharum et celebrare hilari convivia vultu.</l>
                <l xml:id="d005l362" n="362">Frigida transierant hybernae tempora brumae</l>
                <l xml:id="d005l363" n="363">Et iam magnanimus Latiam Federicus ad urbem</l>
                <l xml:id="d005l364" n="364">Se tulerat, summi hospicio feliciter usus</l>
                <l xml:id="d005l365" n="365">Pontificis votique sui super omnia compos.</l>
                <l xml:id="d005l366" n="366">Huc iterum divertit iter preciosaque portans</l>
                <l xml:id="d005l367" n="367">A duce dona suo patrias remeavit ad oras.</l>
                <l xml:id="d005l368" n="368">His quoque temporibus legatus regis ab alta</l>
                <l xml:id="d005l369" n="369">Parthenope huc sese tulerat Pontanus, amicus</l>
                <l xml:id="d005l370" n="370">Pontanus Musis umbraque Heliconide dignus.</l>
                <l xml:id="d005l371" n="371">Ille igitur posita curarum mole parumper</l>
                <l xml:id="d005l372" n="372">Et secum accitis, comites quos Borsius illi</l>
                <l xml:id="d005l373" n="373">Iusserat ire viae, vicinos pergit in agros.</l>
                <l xml:id="d005l374" n="374">Tum Belriguardi celebrem superantia famam</l>
                <l xml:id="d005l375" n="375">Regia tecta petit; iucundo hic splendida gestu</l>
                <l xml:id="d005l376" n="376">Et placidis hilarat pransus convivia dictis,</l>
                <l xml:id="d005l377" n="377">Ipse ioci plenus regumque adsistere mensis</l>
                <l xml:id="d005l378" n="378">Assuetus, Bacchi cultor, sed Tethyos hostis.</l>
                <l xml:id="d005l379" n="379">Inde Padi ripam accedit Codreia vates</l>
                <l xml:id="d005l380" n="380">Rura petiturus cupidusque invisere sylvam,</l>
                <l xml:id="d005l381" n="381">Finitimas unde exierat iam creber ad oras</l>
                <l xml:id="d005l382" n="382">Rumor, ubi indigenae facies vidisse deorum</l>
                <l xml:id="d005l383" n="383">Nonnumquam et sacros cantus se audisse ferebant.</l>
                <l xml:id="d005l384" n="384">Huc rate devehitur paucis, quos duceret, omni</l>
                <l xml:id="d005l385" n="385">Ex numero comitum lectis sylvamque peragrat.</l>
                <l xml:id="d005l386" n="386">Lucus arenoso surrexerat altus in amne,</l>
                <l xml:id="d005l387" n="387">Cedreae quondam nymphae sacer, unde minores</l>
                <l xml:id="d005l388" n="388">Accepisse putant nomen Codreia rura.</l>
                <l xml:id="d005l389" n="389">Hic umbrosa vagae volucres loca dulcibus implent</l>
                <l xml:id="d005l390" n="390">Questibus et virides luxu ingeniosa decenti</l>
                <l xml:id="d005l391" n="391">Pingit odoratis natura coloribus herbas.</l>
                <l xml:id="d005l392" n="392">Glaucia Naiadum Dryadumque pulcherrima Lysis</l>
                <l xml:id="d005l393" n="393">Assuetae luco rapidos hic saepius ambae</l>
                <l xml:id="d005l394" n="394">Lenibant aestus positae sub mollibus umbris.</l>
                <l xml:id="d005l395" n="395">Tum mistas vario texentes flore coronas</l>
                <l xml:id="d005l396" n="396">Et Philomeleis certantes cantibus ambae</l>
                <l xml:id="d005l397" n="397">Longa moraturae fallebant tempora lucis</l>
                <l xml:id="d005l398" n="398">Fessaque venatus reparabant membra labore.</l>
                <l xml:id="d005l399" n="399">Tunc quoque sub densa requierunt ilice, cum sol</l>
                <l xml:id="d005l400" n="400">Ignibus aethereis altissimus ureret arva</l>
                <l xml:id="d005l401" n="401">Occasumque pari spatio spectaret et ortum.</l>
                <l xml:id="d005l402" n="402">Progreditur vocisque procul venientis ad aures</l>
                <l xml:id="d005l403" n="403">Dum captat sequiturque sonum Pontanus, ad ipsas</l>
                <l xml:id="d005l404" n="404">Pervenit et placida stupefactus voce salutat</l>
                <l xml:id="d005l405" n="405">Atque ait: "O sacrae comites nam cultus et arma</l>
                <l xml:id="d005l406" n="406">Et locus indicium mihi dant sic esse Dianae,</l>
                <l xml:id="d005l407" n="407">Parcite, si vestros ignarus et advena lusus</l>
                <l xml:id="d005l408" n="408">Turbavi! Neque enim est animus mihi laedere quemquam,</l>
                <l xml:id="d005l409" n="409">Sed cupio sylvam hanc et fortunata vireta</l>
                <l xml:id="d005l410" n="410">Cernere, si fas est. Parnasi me quoque dignum</l>
                <l xml:id="d005l411" n="411">Fontibus atque umbris doctae duxere sorores;</l>
                <l xml:id="d005l412" n="412">Pontanumque suos inter clarissima vates</l>
                <l xml:id="d005l413" n="413">Parthenope non obscuro dignatur honore.</l>
                <l xml:id="d005l414" n="414">Me vero haud levibus spectata industria rebus</l>
                <l xml:id="d005l415" n="415">Atque fides gratum regi fecere Ferando,</l>
                <l xml:id="d005l416" n="416">Cuius ego orator vestra nunc commoror urbe.</l>
                <l xml:id="d005l417" n="417">At me secessus fama huc perduxit amoeni,</l>
                <l xml:id="d005l418" n="418">Quem multum licet admirer, tamen adiicit illi</l>
                <l xml:id="d005l419" n="419">Eximium, nymphae, praesentia vestra decorem".</l>
                <l xml:id="d005l420" n="420">Lisis ad haec, "Non te, hospes", ait, "sententia fallit.</l>
                <l xml:id="d005l421" n="421">Namque sacri quondam voluit nos Cynthia partem</l>
                <l xml:id="d005l422" n="422">Esse chori et vitam per opacos ducere saltus.</l>
                <l xml:id="d005l423" n="423">Libera visendi est omnem tibi copia lucum,</l>
                <l xml:id="d005l424" n="424">Et te, Pontane, his nemo penetralibus arcet</l>
                <l xml:id="d005l425" n="425">Nec potes adveniens quicquam huc afferre molesti.</l>
                <l xml:id="d005l426" n="426">Namque feras inter quamvis versamur ab omni</l>
                <l xml:id="d005l427" n="427">Semotae coetu populorum atque urbibus altis,</l>
                <l xml:id="d005l428" n="428">Non tamen obtusis adeo sumus auribus, ut non</l>
                <l xml:id="d005l429" n="429">Ad nymphas ierint sanctorum nomina vatum.</l>
                <l xml:id="d005l430" n="430">Nec rursum in tanta caecae caligine rerum</l>
                <l xml:id="d005l431" n="431">Volvimur, ut, quantum vobis hominesque deique</l>
                <l xml:id="d005l432" n="432">Se debere putent, quoniam stat carmine vestro</l>
                <l xml:id="d005l433" n="433">Gloria, nos fugiat vestros neque amemus honores.</l>
                <l xml:id="d005l434" n="434">Grata quidem sunt, quae nostris de laudibus infers;</l>
                <l xml:id="d005l435" n="435">Dexteritas vero morum generosa tuorum</l>
                <l xml:id="d005l436" n="436">Haec fortasse tibi suasit tam digna locuto".</l>
                <l xml:id="d005l437" n="437">Sic effata locum vati comitata sorore</l>
                <l xml:id="d005l438" n="438">Monstrat et huc illuc umbrosa per avia ducit.</l>
                <l xml:id="d005l439" n="439">Singula mirantem placidis mox Glaucia dictis</l>
                <l xml:id="d005l440" n="440">Alloquitur: "Forsan nemus hoc habitabile tectum</l>
                <l xml:id="d005l441" n="441">Esse putas, Pontane, feris et honore carere</l>
                <l xml:id="d005l442" n="442">Numinis: extat honos et habet sua numina lucus.</l>
                <l xml:id="d005l443" n="443">Hunc formosa sibi tenuit Cedrea dicatum</l>
                <l xml:id="d005l444" n="444">Et nunc saepe tenet veterem mutata figuram.</l>
                <l xml:id="d005l445" n="445">Hanc Phytales genuit, quo non felicius alter</l>
                <l xml:id="d005l446" n="446">Inseruit virides plantas, tot poma nec alter</l>
                <l xml:id="d005l447" n="447">Carpsit, nec tot apes nec tantum mellis habebat,</l>
                <l xml:id="d005l448" n="448">Nec tot claudebat stabulis armenta, neque alter</l>
                <l xml:id="d005l449" n="449">Tot niveas pascebat oves, tot prata secabat.</l>
                <l xml:id="d005l450" n="450">Unica nata fuit, quae praestantissima forma</l>
                <l xml:id="d005l451" n="451">Innumeris dilecta procis contempserat omnes.</l>
                <l xml:id="d005l452" n="452">Cumque sibi generum Phytales nam Silvia mater</l>
                <l xml:id="d005l453" n="453">Saucia lethifero morsu decesserat anguis</l>
                <l xml:id="d005l454" n="454">Iam legeret censusque suos pro dote referret,</l>
                <l xml:id="d005l455" n="455">Maluit innuptae virgo servire Dianae</l>
                <l xml:id="d005l456" n="456">Venatrixque latus pharetra succinxit et arcum</l>
                <l xml:id="d005l457" n="457">Sumpsit et ad sylvas abiit genitore relicto.</l>
                <l xml:id="d005l458" n="458">Laeta suas inter Dryadas suscepit et illi</l>
                <l xml:id="d005l459" n="459">Multum indulgere et confidere Delia coepit.</l>
                <l xml:id="d005l460" n="460">Saepe suos arcus illi, sua tela suosque</l>
                <l xml:id="d005l461" n="461">Sic magnus suadebat amor! praebebat amictus.</l>
                <l xml:id="d005l462" n="462">Illa procul certa pascentem vallibus imis</l>
                <l xml:id="d005l463" n="463">Cuspide fixit aprum, Trivia vel doctior ipsa</l>
                <l xml:id="d005l464" n="464">Aethere candentem cygnum deiecit ab alto.</l>
                <l xml:id="d005l465" n="465">Laudabant mores formamque artemque magistram,</l>
                <l xml:id="d005l466" n="466">Saepius utra foret dubitantes Cynthia, nymphae,</l>
                <l xml:id="d005l467" n="467">Ni dea fudisset planos per colla capillos,</l>
                <l xml:id="d005l468" n="468">Crispas illa comas aptum religasset in orbem.</l>
                <l xml:id="d005l469" n="469">Saepe sub his quoniam venandi fessa labore</l>
                <l xml:id="d005l470" n="470">Sederat arboribus Zephyros et frigora captans,</l>
                <l xml:id="d005l471" n="471">Relligiosa locum hunc illi sacrasse vetustas</l>
                <l xml:id="d005l472" n="472">Dicitur et statuisse diem solemnibus aris,</l>
                <l xml:id="d005l473" n="473">Quem nuper, Paule, tuo celebrant in honore minores,</l>
                <l xml:id="d005l474" n="474">Postquam induxerunt alios nova saecula ritus.</l>
                <l xml:id="d005l475" n="475">Has etiam terras Cedreae ab nomine nymphae</l>
                <l xml:id="d005l476" n="476">Codreas perhibent mutata parte vocatas.</l>
                <l xml:id="d005l477" n="477">Huc semel in rapido se forte receperat aestu;</l>
                <l xml:id="d005l478" n="478">Solaque nudatos dum flumine perluit artus</l>
                <l xml:id="d005l479" n="479">Nec timet insidias nam circumspexerat ante</l>
                <l xml:id="d005l480" n="480">Omnia, vicino de gurgite Sandalus exit,</l>
                <l xml:id="d005l481" n="481">Sandalus, Eridani soboles, quem prima sororum</l>
                <l xml:id="d005l482" n="482">Namque Padi iuxta ripas habitasse feruntur</l>
                <l xml:id="d005l483" n="483">Pulchra sub undisona peperit vertigine Syrtis,</l>
                <l xml:id="d005l484" n="484">Insidias vitae miserorum, ut fama ferebat,</l>
                <l xml:id="d005l485" n="485">Lethali amplexu quae tendere iuvat amantum.</l>
                <l xml:id="d005l486" n="486">Virginis ille gravi frustra correptus amore</l>
                <l xml:id="d005l487" n="487">Arserat et voto spem saepe repulsus alebat.</l>
                <l xml:id="d005l488" n="488">Ergo improvisam, subito et nil tale timentem</l>
                <l xml:id="d005l489" n="489">Occupat, ut tremulis nudam conspexit in undis.</l>
                <l xml:id="d005l490" n="490">Paene metu exanimis cecidit, subitusque per ora</l>
                <l xml:id="d005l491" n="491">Pallor it, gelidumque fuit sine sanguine corpus.</l>
                <l xml:id="d005l492" n="492">Ut vero amplexu sensit sua membra ligari,</l>
                <l xml:id="d005l493" n="493">Reddita vixdum etiam menti exclamavit ad auras:</l>
                <l xml:id="d005l494" n="494">'Affer opem miserae, fer opem mihi, Cynthia!' dixit,</l>
                <l xml:id="d005l495" n="495">Quaque potest, nunc hac nunc illa a parte resistit</l>
                <l xml:id="d005l496" n="496">Pertentatque fugam. Positae in discrimine tanto</l>
                <l xml:id="d005l497" n="497">Adfuit auxiliumque tulit Latonia. Namque</l>
                <l xml:id="d005l498" n="498">Facta novis ales dictu mirabile pennis</l>
                <l xml:id="d005l499" n="499">Evolat atque levem in manibus tibi, Sandale, plumam</l>
                <l xml:id="d005l500" n="500">Pro membris sic fama refert ablata reliquit.</l>
                <l xml:id="d005l501" n="501">Ast illam indigenae mutato corpore Guacum</l>
                <l xml:id="d005l502" n="502">A vocis dixere sono. Nunc stagna lacusque</l>
                <l xml:id="d005l503" n="503">Exiguos pisces rostro insectata pererrat.</l>
                <l xml:id="d005l504" n="504">Inde famem saturata redit solitosque recessus</l>
                <l xml:id="d005l505" n="505">Incolit, utque vides, sedet illis plurima ramis</l>
                <l xml:id="d005l506" n="506">Atque sui generis, quarum ingens suspicis agmen,</l>
                <l xml:id="d005l507" n="507">Pulchrior alitibus veluti regina coronam</l>
                <l xml:id="d005l508" n="508">Insignem ante alias sublimi in vertice gestat".</l>
                <l xml:id="d005l509" n="509">Glaucia finierat; vates non rusticas illis</l>
                <l xml:id="d005l510" n="510">Munere pro tali grates agit, atque ita fatur:</l>
                <l xml:id="d005l511" n="511">"Non ego vos, nymphae, dignis extollere possem</l>
                <l xml:id="d005l512" n="512">Laudibus et meriti me nulla oblivia tanti</l>
                <l xml:id="d005l513" n="513">Immemorem, quamvis aeterna in saecula vivam,</l>
                <l xml:id="d005l514" n="514">Reddent ac semper vestri meminisse iuvabit.</l>
                <l xml:id="d005l515" n="515">Non animis quicquam potuit generosius istis</l>
                <l xml:id="d005l516" n="516">Natura curante dari, faciemque dearum</l>
                <l xml:id="d005l517" n="517">Persimilem formae superat nova gratia morum.</l>
                <l xml:id="d005l518" n="518">Quid referam sacrae decus admirabile sylvae</l>
                <l xml:id="d005l519" n="519">Ac dulces avium loca per genialia cantus?</l>
                <l xml:id="d005l520" n="520">At mea ne vestras fortassis inepta cupido</l>
                <l xml:id="d005l521" n="521">Distineat nimium mentes turbetque morando,</l>
                <l xml:id="d005l522" n="522">Discedam et, si quid poterint mea carmina, vester</l>
                <l xml:id="d005l523" n="523">Vivet honos neque vos Pontanum huc isse pigebit".</l>
                <l xml:id="d005l524" n="524">Dixerat et cymba nymphis comitantibus, ipsi</l>
                <l xml:id="d005l525" n="525">Accepta ut placuit venia, transmittitur amnem.</l>
                <l xml:id="d005l526" n="526">Hinc Quartissanae peragrans felicia rura</l>
                <l xml:id="d005l527" n="527">Castello comite egregias Laurentis ad aedes</l>
                <l xml:id="d005l528" n="528">Se tulit hospicioque illic susceptus amico est.</l>
                <l xml:id="d005l529" n="529">Interea lauto instruitur dum coena paratu,</l>
                <l xml:id="d005l530" n="530">Lumine Pontanus cupido per singula fertur</l>
                <l xml:id="d005l531" n="531">Omnia mirifice laudans, ubi purior aura</l>
                <l xml:id="d005l532" n="532">Vernantis Zephyri per amoenas sibilat umbras</l>
                <l xml:id="d005l533" n="533">Pomiferi nemoris, varios ubi cincta virenti</l>
                <l xml:id="d005l534" n="534">Margine riparum claudunt vivaria pisces,</l>
                <l xml:id="d005l535" n="535">Quae propriis renovat deducta canalibus unda</l>
                <l xml:id="d005l536" n="536">Accersita Pado, stagni conseptus inertis</l>
                <l xml:id="d005l537" n="537">Ne dirum exhalet concretis sordibus humor</l>
                <l xml:id="d005l538" n="538">Squamiferumque gregem tristi tabescere morbo</l>
                <l xml:id="d005l539" n="539">Cogat. Ibi dulces exercet garrula cantus</l>
                <l xml:id="d005l540" n="540">Flebilibus Philomela modis noctesque diesque</l>
                <l xml:id="d005l541" n="541">Sandalidem ad ripam frondentibus abdita ramis.</l>
                <l xml:id="d005l542" n="542">Musarum loca digna choro, si forte relicta</l>
                <l xml:id="d005l543" n="543">Valle Aganippaea iuvet has accedere sylvas.</l>
                <l xml:id="d005l544" n="544">Hic geminos mansere dies, ubi digna serentes</l>
                <l xml:id="d005l545" n="545">Colloquia inter se rerum miracula narrant,</l>
                <l xml:id="d005l546" n="546">Quae variis natura modis mitissima gignit</l>
                <l xml:id="d005l547" n="547">Atque fovet, nec non animo et sermone vagantur</l>
                <l xml:id="d005l548" n="548">Per lunae solisque vias et sydera caeli.</l>
                <l xml:id="d005l549" n="549">Inde super Borsi gestis cum multa rogaret</l>
                <l xml:id="d005l550" n="550">Hospes, et unde genus soboles praeclara tulisset,</l>
                <l xml:id="d005l551" n="551">Plurima secum animo repetens Hieronymus inquit:</l>
            </div1>
            <div1 xml:id="d006" type="section" decls="#md" met="H">
                <head>
                    <title>6</title>
                    <abbr>6</abbr>
                    <bibl source="digital">Annachiara Barizza</bibl>
                </head>
                <l xml:id="d006l1" n="1">"Rem, Pontane, petis, quae non indigna relatu.</l>
                <l xml:id="d006l2" n="2">Magnanimi quis enim vitam cognoscere Borsi</l>
                <l xml:id="d006l3" n="3">Non cupiat, tantave loqui de stirpe recuset?</l>
                <l xml:id="d006l4" n="4">Pauca tibi e multis breviter certissima tangam.</l>
                <l xml:id="d006l5" n="5">Si prius antiquae narrando excurrimus urbis</l>
                <l xml:id="d006l6" n="6">Principia, haud alienum ab re fortasse putabis.</l>
                <l xml:id="d006l7" n="7">Namque, ut magnifico fuerit renovata labore</l>
                <l xml:id="d006l8" n="8">Nostrorum regum, agnosces, pulcherrima visu,</l>
                <l xml:id="d006l9" n="9">Clara viris opibusque potens, non indiga rerum,</l>
                <l xml:id="d006l10" n="10">Quas generi humano ad victum pecorique benigna</l>
                <l xml:id="d006l11" n="11">Indulget natura manu, gratissima caelo</l>
                <l xml:id="d006l12" n="12">Pontificumque eadem semper fidissima rebus.</l>
                <l xml:id="d006l13" n="13">Illa Vigentinis, qua Sandalus influit, arvis</l>
                <l xml:id="d006l14" n="14">Dicta olim, ut perhibent, Babilonia nomine Mansa</l>
                <l xml:id="d006l15" n="15">Praebuit hospicium multis mortalibus ora.</l>
                <l xml:id="d006l16" n="16">Non tamen hanc formam regio vultumve tenebat,</l>
                <l xml:id="d006l17" n="17">Quem nunc aspicimus. Ferme omnia namque paludes</l>
                <l xml:id="d006l18" n="18">Piscosae obruerant, nullisque coercitus ingens</l>
                <l xml:id="d006l19" n="19">Riparum obiicibus Padus hic stagnabat et illic,</l>
                <l xml:id="d006l20" n="20">Par maris immensi aequoribus; loca rara manebant</l>
                <l xml:id="d006l21" n="21">Tuta ab aquis, atque hinc memorant data nomina Mansae.</l>
                <l xml:id="d006l22" n="22">Maxima finitimae cum vero incommoda gentes</l>
                <l xml:id="d006l23" n="23">Saepius inferrent, alios petiere recessus.</l>
                <l xml:id="d006l24" n="24">Haud procul hinc templum, tenet unde Georgia nomen</l>
                <l xml:id="d006l25" n="25">Insula, non auro preciosum aut ditibus aris</l>
                <l xml:id="d006l26" n="26">Nobile, sed veteri indigenis venerabile cultu.</l>
                <l xml:id="d006l27" n="27">Hunc vallo fossaque locum cinxere, diuque</l>
                <l xml:id="d006l28" n="28">Hic positis profugi domibus templisque morati</l>
                <l xml:id="d006l29" n="29">Has etiam sedes populo crescente relinquunt</l>
                <l xml:id="d006l30" n="30">Et ratibus vecti ripae ulterioris ad oram</l>
                <l xml:id="d006l31" n="31">Pontificis summi iussu nova moenia ponunt.</l>
                <l xml:id="d006l32" n="32">Optimus hic urbis te Vitalianus honore</l>
                <l xml:id="d006l33" n="33">Reddidit insignem et magnis, Ferraria, donis</l>
                <l xml:id="d006l34" n="34">Ditavit camposque tibi concessit opimos</l>
                <l xml:id="d006l35" n="35">Atque sacros petere hine ritus, qui templa tenerent</l>
                <l xml:id="d006l36" n="36">Hos intra fines, iubet et parere Marino,</l>
                <l xml:id="d006l37" n="37">Magnarum cui mox rerum permissa potestas.</l>
                <l xml:id="d006l38" n="38">Praesule multa sub hoc studio delubra per agros</l>
                <l xml:id="d006l39" n="39">Aedificata pio, sacrae reverentia legis</l>
                <l xml:id="d006l40" n="40">Inducta et mores posita ruditate vetusta</l>
                <l xml:id="d006l41" n="41">Mutati in melius, pulchri observantia recti</l>
                <l xml:id="d006l42" n="42">Viribus aucta novis; magnis successibus haec gens</l>
                <l xml:id="d006l43" n="43">Floruit his terris vitam ducente Marino.</l>
                <l xml:id="d006l44" n="44">Si memorare velim plus quam privata potentis</l>
                <l xml:id="d006l45" n="45">Facta Salinguerrae et quibus hanc se dives ad urbem</l>
                <l xml:id="d006l46" n="46">Agmine fidorum magno comitante clientum</l>
                <l xml:id="d006l47" n="47">Temporibus Marchsella tulit diversa secutus</l>
                <l xml:id="d006l48" n="48">Consilia atque animo et factis contrarius illi,</l>
                <l xml:id="d006l49" n="49">Progrediar longe et variis ambagibus errem.</l>
                <l xml:id="d006l50" n="50">Quid referam patriae cupidos turbare quietem</l>
                <l xml:id="d006l51" n="51">Frattigenas et Fontanos Leutosque Rigosque</l>
                <l xml:id="d006l52" n="52">Arnoldosque truces ac seditionis Homonem</l>
                <l xml:id="d006l53" n="53">Autorem in populo pretiumque inducere maius</l>
                <l xml:id="d006l54" n="54">Optantem annonae claudentemque horrea Talpam?</l>
                <l xml:id="d006l55" n="55">Quid vos in medium adducam, conducere solem</l>
                <l xml:id="d006l56" n="56">Quos voluisse ferunt ac ventos navibus aptos,</l>
                <l xml:id="d006l57" n="57">Purgantesque novam praesenti flamine messem,</l>
                <l xml:id="d006l58" n="58">Aera per liquidum quam iactavere coloni?</l>
                <l xml:id="d006l59" n="59">Ergo ubi praecipitem demens discordia turbam</l>
                <l xml:id="d006l60" n="60">Egit et inter se conflatis omnia cives</l>
                <l xml:id="d006l61" n="61">Turbavere odiis et publica cura relicta est,</l>
                <l xml:id="d006l62" n="62">Alter in exitium alterius consurgere coepit.</l>
                <l xml:id="d006l63" n="63">Quique minus valuere, suis dum viribus ipsi</l>
                <l xml:id="d006l64" n="64">Diffidunt, mox externis, quae causa malorum est,</l>
                <l xml:id="d006l65" n="65">Auxiliis dominos urbi imposuere vocatis.</l>
                <l xml:id="d006l66" n="66">Sed non parva tamen restant solatia genti,</l>
                <l xml:id="d006l67" n="67">Quod domus Estensis placida ditione regendam</l>
                <l xml:id="d006l68" n="68">Consensu populi magno susceperit urbem.</l>
                <l xml:id="d006l69" n="69">At mihi sive duces Latios proponere, sive</l>
                <l xml:id="d006l70" n="70">Externos libeat, proprio seu fingere quemquam</l>
                <l xml:id="d006l71" n="71">Maluerim arbitrio, Borsi quos laudibus aequem,</l>
                <l xml:id="d006l72" n="72">Haud facile occurrunt animo, divinaque terris</l>
                <l xml:id="d006l73" n="73">Omnibus ac caelo sese offert cognita virtus.</l>
                <l xml:id="d006l74" n="74">Quippe inter magni faustos patris acta penates,</l>
                <l xml:id="d006l75" n="75">Clara rudimenta et teneris quae gessit ab annis,</l>
                <l xml:id="d006l76" n="76">Summum illi decus ac meritum peperere favorem.</l>
                <l xml:id="d006l77" n="77">Vividus ingenuae rigor indolis, omnia quondam</l>
                <l xml:id="d006l78" n="78">Maxima pollicitus supra quam credere fas est,</l>
                <l xml:id="d006l79" n="79">Indicia atque hominum spem vicit et omine certo</l>
                <l xml:id="d006l80" n="80">Principis exhibuit praeclari signa futuri.</l>
                <l xml:id="d006l81" n="81">Imperio sed quae pulcherrima gessit adepto</l>
                <l xml:id="d006l82" n="82">Post Leonelleos obitus memorare priusquam</l>
                <l xml:id="d006l83" n="83">Aggrediar, dicam pubentia tempora vitae.</l>
                <l xml:id="d006l84" n="84">Undecimo addiderat menses bis quattuor anno</l>
                <l xml:id="d006l85" n="85">Borsius, et pietas animo prisca haesit amorque</l>
                <l xml:id="d006l86" n="86">Iustitiae iam tum puerili eluxit in aevo.</l>
                <l xml:id="d006l87" n="87">Nec minus ingenii tantum se erexerat ardens</l>
                <l xml:id="d006l88" n="88">Impetus, ut facile aequaevos superaverit omnes.</l>
                <l xml:id="d006l89" n="89">Eloquioque parem vix saecula prisca tulissent</l>
                <l xml:id="d006l90" n="90">Aut praesens aetas aut postera, talibus omnem</l>
                <l xml:id="d006l91" n="91">Si studiis enixe, operam impendisset eumque</l>
                <l xml:id="d006l92" n="92">Ni rerum series Alio diversa vocasset.</l>
                <l xml:id="d006l93" n="93">Quid varios lusus annis puerilibus aptos</l>
                <l xml:id="d006l94" n="94">Commemorem celerisque pilae fortisque palaestrae,</l>
                <l xml:id="d006l95" n="95">In quibus artifici virtus apparuit ingens</l>
                <l xml:id="d006l96" n="96">Iuncta magisterio? Quid, cum certatur utrinque</l>
                <l xml:id="d006l97" n="97">Proeliaque obtusis gladiis simulata cientur?</l>
                <l xml:id="d006l98" n="98">Et modo sublatis manibus caput arduus ictu</l>
                <l xml:id="d006l99" n="99">Occupat adversum celeri, modo callidus imos</l>
                <l xml:id="d006l100" n="100">Percutit ense pedes bellator. Et omnia tentat,</l>
                <l xml:id="d006l101" n="101">Quaque aditus faciles pateant ad vulnera, lustrat.</l>
                <l xml:id="d006l102" n="102">His agilem dum se reddit dumque labori</l>
                <l xml:id="d006l103" n="103">Membra parat; iuvenes omni in certamine victor</l>
                <l xml:id="d006l104" n="104">Ipse puer magnis anteibat laudibus et, cum</l>
                <l xml:id="d006l105" n="105">Gloria sublimen ferret, nova gratia semper</l>
                <l xml:id="d006l106" n="106">Affuit atque omni penitus livore carebat.</l>
                <l xml:id="d006l107" n="107">Quin etiam cantu docilem fidibusque sonoris</l>
                <l xml:id="d006l108" n="108">Delius instituit, ne pars ea laudis abesset.</l>
                <l xml:id="d006l109" n="109">Iamque instructa novis adolescere moribus aetas</l>
                <l xml:id="d006l110" n="110">Firmior ac propius velox instare iuventa</l>
                <l xml:id="d006l111" n="111">Coeperat. Haud segnem lasciva per ocia vitam</l>
                <l xml:id="d006l112" n="112">Ducere cura fuit turpique infringere luxu,</l>
                <l xml:id="d006l113" n="113">Sed teneros artus aestivo sole geluque</l>
                <l xml:id="d006l114" n="114">Durare atque sitim pariter tolerare famemque.</l>
                <l xml:id="d006l115" n="115">Tum varios forti discens perferre labores</l>
                <l xml:id="d006l116" n="116">Pectore et antiqui, retinens vestigia moris,</l>
                <l xml:id="d006l117" n="117">Quem vetus Ausonia et prisci tenuere Sabini,</l>
                <l xml:id="d006l118" n="118">Semper in aucupiis atque in venatibus esse</l>
                <l xml:id="d006l119" n="119">Gaudebat lautis epulis atque urbe relictis.</l>
                <l xml:id="d006l120" n="120">Et modo, qua iuncosa patet Garrusola vel qua</l>
                <l xml:id="d006l121" n="121">Sanzani regio campis se effundit apertis,</l>
                <l xml:id="d006l122" n="122">Assuerat canibus lepores agitare Britannis,</l>
                <l xml:id="d006l123" n="123">Et modo vel sacrae lustrare iuvabat opacos</l>
                <l xml:id="d006l124" n="124">Pomposiae lucos vel quas fert Mensola sylvas</l>
                <l xml:id="d006l125" n="125">Fulmineosque sues atque agmina dira luporum</l>
                <l xml:id="d006l126" n="126">Sectari canibus, quos fortis Alassia mittit.</l>
                <l xml:id="d006l127" n="127">Nec timor impediit, vasto si corpore sylvas</l>
                <l xml:id="d006l128" n="128">Frangeret incanus fera terga diuque paludem</l>
                <l xml:id="d006l129" n="129">Adriacam depastus aper, quin se ipse furenti</l>
                <l xml:id="d006l130" n="130">Strenuus adversum obiiceret ferroque minantem</l>
                <l xml:id="d006l131" n="131">Appeteret letoque daret rabido ore frementem.</l>
                <l xml:id="d006l132" n="132">Sed neque Acidalio volucres de sanguine natas</l>
                <l xml:id="d006l133" n="133">Et, quas Ortygiae primum et quas Phasidis arva</l>
                <l xml:id="d006l134" n="134">Urbibus Italiae quondam misisse feruntur,</l>
                <l xml:id="d006l135" n="135">Accipitre et multa patriis indagine campis</l>
                <l xml:id="d006l136" n="136">Cura minor vexare fuit, dehinc tempore certo</l>
                <l xml:id="d006l137" n="137">Strymonias agitare grues falcone rapaci,</l>
                <l xml:id="d006l138" n="138">Cui celer egregie pugnanti hostemque tenenti</l>
                <l xml:id="d006l139" n="139">Unguibus ac rostro docta succurreret arte</l>
                <l xml:id="d006l140" n="140">Non ignara canis praedamque tenacius urgens</l>
                <l xml:id="d006l141" n="141">Desuper haereret tandem premeretque iacentem</l>
                <l xml:id="d006l142" n="142">Nusquam saeva movens infixis dentibus ora,</l>
                <l xml:id="d006l143" n="143">Ne bellatorem turbaret inepta superbum.</l>
                <l xml:id="d006l144" n="144">Nec minus edidicit, veluti per stagna fatiget</l>
                <l xml:id="d006l145" n="145">Idem victor aves, cum pronus ab aethere summo</l>
                <l xml:id="d006l146" n="146">Fertur in attonitum rapido cum turbine vulgus</l>
                <l xml:id="d006l147" n="147">Transgressusque fuga Boream contortaque dextra</l>
                <l xml:id="d006l148" n="148">Tela Iovis plausu leviter commota magistri</l>
                <l xml:id="d006l149" n="149">In liquidos revolare lacus pavida agmina cogit.</l>
                <l xml:id="d006l150" n="150">Fit strepitus, sese agglomerant, late unda resultat;</l>
                <l xml:id="d006l151" n="151">Nec mora, remigio celeri se tollit in auras</l>
                <l xml:id="d006l152" n="152">Atque super dominum volitat coetusque loquaces</l>
                <l xml:id="d006l153" n="153">Despicit, an stagnis ausint prodire relictis</l>
                <l xml:id="d006l154" n="154">Observans, nec ab officio coeptisque recedit,</l>
                <l xml:id="d006l155" n="155">Terrifico donec sonitu de gurgite demum</l>
                <l xml:id="d006l156" n="156">Expulsam volucrem pedibus deiecerit uncis</l>
                <l xml:id="d006l157" n="157">Voce vel ad terram fuerit revocatus herili.</l>
                <l xml:id="d006l158" n="158">Tum rutilo innexae corio brevibusque ligatae</l>
                <l xml:id="d006l159" n="159">Undique funiculis pennae versantur in orbem.</l>
                <l xml:id="d006l160" n="160">Quin etiam expertus norat, quae proelia pernix</l>
                <l xml:id="d006l161" n="161">Ardea depugnet, vinclis ubi liber ademptis</l>
                <l xml:id="d006l162" n="162">Horrida magnanimus vocat in certamina miles.</l>
                <l xml:id="d006l163" n="163">Ille autem magno clamore per aera fertur,</l>
                <l xml:id="d006l164" n="164">Nec diversus abit neque iter declinat ab hoste,</l>
                <l xml:id="d006l165" n="165">Sed rotat in gyrum sese trepidisque per auras</l>
                <l xml:id="d006l166" n="166">Orbibus instantem sequitur, ne Martius ales</l>
                <l xml:id="d006l167" n="167">Desuper invadat tractumque tenacibus hamis</l>
                <l xml:id="d006l168" n="168">Affligat terrae; hoc metuens arte impiger omni</l>
                <l xml:id="d006l169" n="169">Huc caput armatum cristis obvortit et illuc</l>
                <l xml:id="d006l170" n="170">Comminus arrectis per colla nitentia pennis</l>
                <l xml:id="d006l171" n="171">Seque animo ingenti rostroque tuetur acuto.</l>
                <l xml:id="d006l172" n="172">Sic suadente metu fatisque vigentibus audax</l>
                <l xml:id="d006l173" n="173">Nec facile aut cadit aut animam deponit inultus.</l>
                <l xml:id="d006l174" n="174">Haec vero levia et gravibus contraria curis,</l>
                <l xml:id="d006l175" n="175">Iniucunda tamen non esse putantur, et inde</l>
                <l xml:id="d006l176" n="176">Mens vires defessa novas corpusque resumunt,</l>
                <l xml:id="d006l177" n="177">Assidue magno quibus ille ardore vocatur.</l>
                <l xml:id="d006l178" n="178">Non minus oblectabat amor generosus equorum.</l>
                <l xml:id="d006l179" n="179">Hos etiam nitidos atque in praesepibus altis</l>
                <l xml:id="d006l180" n="180">Cernere compositos et scandere saepe iuvabat.</l>
                <l xml:id="d006l181" n="181">Nec Graecorum adeo celebrati versibus olim</l>
                <l xml:id="d006l182" n="182">Progenies veneranda Iovis cum Castore Pollux</l>
                <l xml:id="d006l183" n="183">Hunc sibi praeferri merito potuisse negarint,</l>
                <l xml:id="d006l184" n="184">Seu cursu libuit campo exercere patenti</l>
                <l xml:id="d006l185" n="185">Spumantem alipedem Siculis in montibus ortum</l>
                <l xml:id="d006l186" n="186">Aut quem Gargani misisset Iapygis ora,</l>
                <l xml:id="d006l187" n="187">Sive levi cuperet fossam transmittere saltu</l>
                <l xml:id="d006l188" n="188">Undique praeruptam, seu pressis cogere loris</l>
                <l xml:id="d006l189" n="189">Orbis in angusti spatium fumantia docta</l>
                <l xml:id="d006l190" n="190">Colla manu admotis utero calcaribus arte</l>
                <l xml:id="d006l191" n="191">Nonnulla, ut quadrupes alte se vertat in auras.</l>
                <l xml:id="d006l192" n="192">Ac velut ingenium mirantur numina ponti</l>
                <l xml:id="d006l193" n="193">Atque modos, Vertumne, tuos gratumque decorem,</l>
                <l xml:id="d006l194" n="194">In quascumque libet mutato corpore formas,</l>
                <l xml:id="d006l195" n="195">Sic quoque per varios actus exercita quondam</l>
                <l xml:id="d006l196" n="196">Laudibus innumeris caelo se Borsia virtus</l>
                <l xml:id="d006l197" n="197">Extulit ac tantae iecit fundamina molis</l>
                <l xml:id="d006l198" n="198">Permansura diu nostrisque in mentibus haesit.</l>
                <l xml:id="d006l199" n="199">Unica nec flammis renovata potentibus ales</l>
                <l xml:id="d006l200" n="200">Iam victura suo reparans in funere vitam,</l>
                <l xml:id="d006l201" n="201">Mollibus in nidis ubi segnes exuit annos,</l>
                <l xml:id="d006l202" n="202">Gentibus Assyriis tanto celebratur honore,</l>
                <l xml:id="d006l203" n="203">Nec desiderio tantum commota fideli</l>
                <l xml:id="d006l204" n="204">Niliaca inventum pubes veneratur Osirim,</l>
                <l xml:id="d006l205" n="205">Te viso quantum Ferraria sospite, Borsi,</l>
                <l xml:id="d006l206" n="206">Laeta erat et plausu magnum excipiebat alumnum.</l>
                <l xml:id="d006l207" n="207">Et vario sermone super te multa serebat,</l>
                <l xml:id="d006l208" n="208">Aequaevos inter comites pulcherrimus ipse</l>
                <l xml:id="d006l209" n="209">Cum sublimis equo placidam veherere per urbem:</l>
                <l xml:id="d006l210" n="210">Hunc capit egregiae spes indolis, hunc movet aetas,</l>
                <l xml:id="d006l211" n="211">Hunc genus antiquum, praestans hunc gratia formae;</l>
                <l xml:id="d006l212" n="212">Ille autem dexter, de quo modo plurima rumor</l>
                <l xml:id="d006l213" n="213">Gratantis populi cupidas referebat ad aures,</l>
                <l xml:id="d006l214" n="214">Cernere praesentem et conferre optata vicissim</l>
                <l xml:id="d006l215" n="215">Colloquia et fortem properans contingere dextram</l>
                <l xml:id="d006l216" n="216">Submovet obstantes manibusque et pectore turbas.</l>
                <l xml:id="d006l217" n="217">His etiam in fratrem Leonelli gratia fratris</l>
                <l xml:id="d006l218" n="218">Accessit, quem, cum paucis praecederet annis,</l>
                <l xml:id="d006l219" n="219">Hic natu minor eximio observabat honore.</l>
                <l xml:id="d006l220" n="220">At pater ingenti natum longaevus amore</l>
                <l xml:id="d006l221" n="221">Prosequitur studiumque sui populare favoris</l>
                <l xml:id="d006l222" n="222">Auxilio placidisque benignus vocibus auget.</l>
                <l xml:id="d006l223" n="223">Norat enim claris excultum maximus heros</l>
                <l xml:id="d006l224" n="224">Artibus ingenium, et ratio pulcherrima vitae</l>
                <l xml:id="d006l225" n="225">Ante oculos aderat carique modestia Borsi.</l>
                <l xml:id="d006l226" n="226">Verum illi quoniam regnum portendere fata</l>
                <l xml:id="d006l227" n="227">Atque novum antiquae decus illo principe genti</l>
                <l xml:id="d006l228" n="228">Accessurum olim vatum responsa monebant,</l>
                <l xml:id="d006l229" n="229">Laetus erat; meritisque ingentibus undique captas</l>
                <l xml:id="d006l230" n="230">Cum mentes hominum primis tenuisset ab annis,</l>
                <l xml:id="d006l231" n="231">Haec eadem in natum populi procerumque voluntas</l>
                <l xml:id="d006l232" n="232">Non ingrata seni fuit atque hanc ipse fovebat.</l>
                <l xml:id="d006l233" n="233">Talis in Haemonia Thetidis clarissima proles</l>
                <l xml:id="d006l234" n="234">Viribus atque animo celeris praecepta magistri</l>
                <l xml:id="d006l235" n="235">Exuperans olim crevisse fidelibus antris</l>
                <l xml:id="d006l236" n="236">Dicitur, imperio superum quaerenda Pelasgis.</l>
                <l xml:id="d006l237" n="237">Ante tamen quam militiae narrare labores</l>
                <l xml:id="d006l238" n="238">Incipiam ac, velut auspicio ductuque deorum</l>
                <l xml:id="d006l239" n="239">Optatis sese iuvenis commiserit armis,</l>
                <l xml:id="d006l240" n="240">Ne, Pontane, tibi prima ignoretur origo</l>
                <l xml:id="d006l241" n="241">Stirpis Atestinae, seriem decet altius omnem</l>
                <l xml:id="d006l242" n="242">Discutere ac veterum monumenta referre parentum.</l>
                <l xml:id="d006l243" n="243">Iam longo annorum spacio primordia quamvis</l>
                <l xml:id="d006l244" n="244">Obsita sint tanti generis, tamen inclyta facta</l>
                <l xml:id="d006l245" n="245">Virtutesque virum in lucem prodisse videmus.</l>
                <l xml:id="d006l246" n="246">Argolicis cum iam cecidissent Pergama flammis</l>
                <l xml:id="d006l247" n="247">Et profugi incerto diversa per aequora cursu</l>
                <l xml:id="d006l248" n="248">Classibus errarent Teucri, satus Hectore Francus</l>
                <l xml:id="d006l249" n="249">Iactatur vento Scythiae glacialis ad oras</l>
                <l xml:id="d006l250" n="250">Atque illic parvam, ut perhibent, sibi condidit urbem.</l>
                <l xml:id="d006l251" n="251">Belfortes Franco genitus regionis abhorrens</l>
                <l xml:id="d006l252" n="252">Saevam intemperiem caligantesque paludes</l>
                <l xml:id="d006l253" n="253">Concipiensque animo coeptis maiora paternis</l>
                <l xml:id="d006l254" n="254">Aedificat classem, comites sibi deligit et, quo</l>
                <l xml:id="d006l255" n="255">Fors tulerit, dat vela Notis patriamque relinquit</l>
                <l xml:id="d006l256" n="256">Et tandem occiduum pelago delatus ad orbem</l>
                <l xml:id="d006l257" n="257">Littoreos Gallos acri certamine victor</l>
                <l xml:id="d006l258" n="258">Conantes terrae hospitio prohibere repressit.</l>
                <l xml:id="d006l259" n="259">Nec mora, pacatis animis in foedera gentes</l>
                <l xml:id="d006l260" n="260">Finitimae Troesque simul coiere locusque</l>
                <l xml:id="d006l261" n="261">Condendae datus est urbi campique feracis</l>
                <l xml:id="d006l262" n="262">Pars in amicitiae pignus prope littora cessit.</l>
                <l xml:id="d006l263" n="263">Iamque novis sese indigenae Troianaque pubes</l>
                <l xml:id="d006l264" n="264">Connubiis iungunt, Belfortisque unica proles</l>
                <l xml:id="d006l265" n="265">Magni dictus avi Priamus de nomine regnat.</l>
                <l xml:id="d006l266" n="266">Hinc alios etiam memorant longo ordine reges</l>
                <l xml:id="d006l267" n="267">Gallorum imperium tenuisse atque omnis, ut aiunt,</l>
                <l xml:id="d006l268" n="268">Alterius Franci tellus de nomine dicta est</l>
                <l xml:id="d006l269" n="269">Francia, quae post haec autores sanguinis huius</l>
                <l xml:id="d006l270" n="270">Protulit. Hac ille est ab origine Carolus ortus,</l>
                <l xml:id="d006l271" n="271">Carolus armipotens, tua clara, Pipine, propago,</l>
                <l xml:id="d006l272" n="272">Fortia quem Magni decorant cognomine facta.</l>
                <l xml:id="d006l273" n="273">Nunc vero breviter tibi, qua ratione, quibus res</l>
                <l xml:id="d006l274" n="274">Tanta modis et quo processerit ordine, dicam.</l>
                <l xml:id="d006l275" n="275">Gelicia, Aglantis Pellaeo sanguine creti</l>
                <l xml:id="d006l276" n="276">Filia, Rugero nupsit, qui maximus inter</l>
                <l xml:id="d006l277" n="277">Gallorum proceres Rissa regnabat in urbe.</l>
                <l xml:id="d006l278" n="278">Ille ubi per scelus insidiis atque arte malorum</l>
                <l xml:id="d006l279" n="279">Occubuit, magno mulier visura parenti</l>
                <l xml:id="d006l280" n="280">Regnatam Libyen Tyriae Carthaginis urbem</l>
                <l xml:id="d006l281" n="281">Advehitur iam plena viro partuque soluta</l>
                <l xml:id="d006l282" n="282">Edidit in lucem puerum patrioque vocavit</l>
                <l xml:id="d006l283" n="283">Nomine Rugerum, miseri solatia casus.</l>
                <l xml:id="d006l284" n="284">Cesserat e vita genitrix et posthumus infans</l>
                <l xml:id="d006l285" n="285">Vix tribus addiderat menses bis quattuor annis</l>
                <l xml:id="d006l286" n="286">Africus antiquo hospitio coniunctus Aglanti</l>
                <l xml:id="d006l287" n="287">Prole carens Atlas sibi mox suscepit alendum,</l>
                <l xml:id="d006l288" n="288">Atlas caeliferi Atlantis, quem pulchra parentem</l>
                <l xml:id="d006l289" n="289">Maia vocat, de gente satus, non artis avitae</l>
                <l xml:id="d006l290" n="290">Inscius et callens magicos ante omnia ritus.</l>
                <l xml:id="d006l291" n="291">Hic leges morum egregias atque optima recte</l>
                <l xml:id="d006l292" n="292">Vivendi praecepta dedit magnamque potentis</l>
                <l xml:id="d006l293" n="293">Naturae seriem ostendit causasque latentes.</l>
                <l xml:id="d006l294" n="294">Tum maris ac terrae et caeli quae forma, quis ordo</l>
                <l xml:id="d006l295" n="295">Et quo se zonae extendant per sydera tractu,</l>
                <l xml:id="d006l296" n="296">Multa requirenti senior monstravit alumno;</l>
                <l xml:id="d006l297" n="297">Frigore nam saevo quae non habitabilis et quae</l>
                <l xml:id="d006l298" n="298">Torrida sit nimium vicinis solibus ora</l>
                <l xml:id="d006l299" n="299">Et quae temperiem praestet mortalibus aequam,</l>
                <l xml:id="d006l300" n="300">Edocuit puerum caelique arcana reclusit.</l>
                <l xml:id="d006l301" n="301">Nec minus astra, quibus nomen prisca indidit aetas,</l>
                <l xml:id="d006l302" n="302">Quantum illuc fas est humanae accedere menti,</l>
                <l xml:id="d006l303" n="303">Singula quid prae se ferrent, hoc ille magistro</l>
                <l xml:id="d006l304" n="304">Edidicit neque eum latuit, sublimis Olympi</l>
                <l xml:id="d006l305" n="305">Bis septem insignis stellis qua parte Bootes</l>
                <l xml:id="d006l306" n="306">Luceat utque locum genua inter picta nitenti</l>
                <l xml:id="d006l307" n="307">Praebeat Arcturo plaustrumque volubile servet</l>
                <l xml:id="d006l308" n="308">Atque uti transcursa geminas disterminet Arctos</l>
                <l xml:id="d006l309" n="309">Linea ducta nota cristis radiantibus, altum</l>
                <l xml:id="d006l310" n="310">Quas inter caput attollit Iunonius Anguis.</l>
                <l xml:id="d006l311" n="311">Quae lunam solemque suum mutare colorem</l>
                <l xml:id="d006l312" n="312">Causa laborantes adigat clarumque reducta</l>
                <l xml:id="d006l313" n="313">Nondum nocte diem quid tristibus implicet umbris,</l>
                <l xml:id="d006l314" n="314">Non ignarus erat. Gelido sub Orionis ortu</l>
                <l xml:id="d006l315" n="315">Cur tot praecipitent abruptis nubibus imbres,</l>
                <l xml:id="d006l316" n="316">Norat, et immenso sitiens cur Sirius aestu</l>
                <l xml:id="d006l317" n="317">Ardeat, ut bis sex caelestia signa vicissim</l>
                <l xml:id="d006l318" n="318">Orta cadant magnusque suum se volvat in orbem</l>
                <l xml:id="d006l319" n="319">Annus et una dies semper redeuntibus in se</l>
                <l xml:id="d006l320" n="320">Mensibus inserta accrescat, quo debita mundo</l>
                <l xml:id="d006l321" n="321">Tempora subsistant studio correcta parentum.</l>
                <l xml:id="d006l322" n="322">Talem igitur pacis Rugerum finxerat Atlas</l>
                <l xml:id="d006l323" n="323">Artibus et, quoniam fatorum haud nescius illum</l>
                <l xml:id="d006l324" n="324">Noverat exitio Lybicis fore gentibus et, quas</l>
                <l xml:id="d006l325" n="325">Prisca superstitio posuit mortalibus, aras</l>
                <l xml:id="d006l326" n="326">Eversurum olim, summis in rupibus arcem</l>
                <l xml:id="d006l327" n="327">Struxit, ubi exigeret secura per ocia vitam,</l>
                <l xml:id="d006l328" n="328">Quo saltem miseris aliquam, si forte liceret,</l>
                <l xml:id="d006l329" n="329">Adderet ipse moram tali conamine rebus.</l>
                <l xml:id="d006l330" n="330">Servabatque locum imposito custode, neque ulli</l>
                <l xml:id="d006l331" n="331">Externo patuere aditus, accedere ne quis</l>
                <l xml:id="d006l332" n="332">Et magni imperio parentem Atlantis alumnum</l>
                <l xml:id="d006l333" n="333">Mutare aut suadere abitum atque abducere posset.</l>
                <l xml:id="d006l334" n="334">Verum, ubi consilio fatorum infringere legem</l>
                <l xml:id="d006l335" n="335">Non datur et magicae nequicquam innititur arti</l>
                <l xml:id="d006l336" n="336">Nec retinere valet precibus discedere certum</l>
                <l xml:id="d006l337" n="337">Et maiora sequi pulchra pro laude parantem,</l>
                <l xml:id="d006l338" n="338">Tristior atque pio pueri commotus amore,</l>
                <l xml:id="d006l339" n="339">Quo virtus et fata vocant, permittit abire.</l>
                <l xml:id="d006l340" n="340">Iamque recessurum lachrymans his dicitur heros</l>
                <l xml:id="d006l341" n="341">Rugerum affatus verbis monitusque dedisse:</l>
                <l xml:id="d006l342" n="342">'Vade tui memor Atlantis, te numina postquam</l>
                <l xml:id="d006l343" n="343">Eripiunt mihi, care puer! Mea dicta sub alto</l>
                <l xml:id="d006l344" n="344">Pectore fixa tibi maneant tecumque revolve</l>
                <l xml:id="d006l345" n="345">Plurima, quae docuit patriis affectibus Atlas!</l>
                <l xml:id="d006l346" n="346">Nostra sed in primis superos cognoscere facta</l>
                <l xml:id="d006l347" n="347">Sit tibi certa fides atque intima cernere corda,</l>
                <l xml:id="d006l348" n="348">Et subrepta putes vitae, quae somnus et oci</l>
                <l xml:id="d006l349" n="349">Languor iners turpisque absumunt tempora luxus.</l>
                <l xml:id="d006l350" n="350">Arbitrio plerumque suo mortalia coepta</l>
                <l xml:id="d006l351" n="351">Omnipotens Fortuna regit finitque, sed ante</l>
                <l xml:id="d006l352" n="352">Elegisse viam ad rectum rebusque futuris</l>
                <l xml:id="d006l353" n="353">Consuluisse, quoad licuit, quicumque sequetur</l>
                <l xml:id="d006l354" n="354">Exitus, egregia res est dignissima laude.</l>
                <l xml:id="d006l355" n="355">Tu superare tamen durissima quaeque ferendo</l>
                <l xml:id="d006l356" n="356">Aude animo ingenti teque ipsum vincere certa!</l>
                <l xml:id="d006l357" n="357">Tum cave, te rebus tumidum Fortuna secundis</l>
                <l xml:id="d006l358" n="358">Reddat et implacido perterreat aspera vultu!</l>
                <l xml:id="d006l359" n="359">Non odium, non ira dolorve aut gaudia, non spes</l>
                <l xml:id="d006l360" n="360">Aut metus infringant mentem, non torqueat auri</l>
                <l xml:id="d006l361" n="361">Plus aequo te dira fames, non prava libido</l>
                <l xml:id="d006l362" n="362">Praecipitem rapiat nec sordibus inquinet atris.</l>
                <l xml:id="d006l363" n="363">Aspera virtutis via segnibus; haec eadem se</l>
                <l xml:id="d006l364" n="364">Fortibus ostendit facilem superisque reponit</l>
                <l xml:id="d006l365" n="365">Sedibus illustres animas. Sic maximus ille</l>
                <l xml:id="d006l366" n="366">Amphitryoniades meruit considere Olympo,</l>
                <l xml:id="d006l367" n="367">Quem meus Antaeo congressum dicitur Atlas</l>
                <l xml:id="d006l368" n="368">Spectasse atque illi magno applausisse favore,</l>
                <l xml:id="d006l369" n="369">Cum misceret adhuc dubio certamine pugnam,</l>
                <l xml:id="d006l370" n="370">Et iuvenem laribus victorem accepit amicis.</l>
                <l xml:id="d006l371" n="371">Sic quoque rex Macedum, genitrix tua cuius ab alto</l>
                <l xml:id="d006l372" n="372">Sanguine deduxit genus, et fortissimus Hector</l>
                <l xml:id="d006l373" n="373">Et pius Aeneas et bello clarus Achilles,</l>
                <l xml:id="d006l374" n="374">Cognati, Rugere, tui, crevere suumque</l>
                <l xml:id="d006l375" n="375">Laudibus aeternis nomen sparsere per orbem,</l>
                <l xml:id="d006l376" n="376">Innumerique duces, quorum edere nomina longum est,</l>
                <l xml:id="d006l377" n="377">Hanc tenuere viam et summo celebrantur honore.</l>
                <l xml:id="d006l378" n="378">Ominibus vero infaustis crudelia quamquam</l>
                <l xml:id="d006l379" n="379">Te duce fata parant nostras evertere leges,</l>
                <l xml:id="d006l380" n="380">Non tamen ista tibi infensum me iniuria reddit,</l>
                <l xml:id="d006l381" n="381">Parva licet non sit; tantum in me vincula possunt</l>
                <l xml:id="d006l382" n="382">Sanguinis et iura hospitii carique labores,</l>
                <l xml:id="d006l383" n="383">Quos ego te propter bis denos sedulus annos</l>
                <l xml:id="d006l384" n="384">Suscepi et numquam me suscepisse pigebit.</l>
                <l xml:id="d006l385" n="385">Adde, quod ingenui mores et amabile cunctis</l>
                <l xml:id="d006l386" n="386">Partibus ingenium rabidos mollire leones</l>
                <l xml:id="d006l387" n="387">Possint, teque ut ament, Marpesia cogere saxa.</l>
                <l xml:id="d006l388" n="388">Tristibus illa quidem restant solatia fatis,</l>
                <l xml:id="d006l389" n="389">Cum videam neque enim me saltem. haec omina fallunt,</l>
                <l xml:id="d006l390" n="390">Quantum et quale decus promittant sydera votis</l>
                <l xml:id="d006l391" n="391">Officiosa tuis. Iam nunc immania cerno</l>
                <l xml:id="d006l392" n="392">Bella gerenda tibi atque alios emergere ritus,</l>
                <l xml:id="d006l393" n="393">Hammonemque meum desertis protinus aris</l>
                <l xml:id="d006l394" n="394">Ire procul video pollutaque linquere regna.</l>
                <l xml:id="d006l395" n="395">Cum virtute duce in summum te culmen honoris</l>
                <l xml:id="d006l396" n="396">Fortuna extulerit, patrio complectere amore</l>
                <l xml:id="d006l397" n="397">Se tibi tradentes populos ac mitis eosdem</l>
                <l xml:id="d006l398" n="398">Iustitia comitante regas! Firmissima regni</l>
                <l xml:id="d006l399" n="399">Praesidia hinc adsunt, hos instrumenta futuros</l>
                <l xml:id="d006l400" n="400">Bellica thesaurosque tuos arcesque putabis.</l>
                <l xml:id="d006l401" n="401">Ast ubi avaritiae impulsu videre tyrannos</l>
                <l xml:id="d006l402" n="402">Raptores, non aequa sequi, sine more feruntur,</l>
                <l xml:id="d006l403" n="403">Quo studiosa vocat novitas, veteremque perosi</l>
                <l xml:id="d006l404" n="404">Fortunam mutant animos gaudentque tumultu</l>
                <l xml:id="d006l405" n="405">Securi regum et pariter sua commoda curant.</l>
                <l xml:id="d006l406" n="406">Gallia certa tibi sedes. Hic ossa parentis</l>
                <l xml:id="d006l407" n="407">Rugeri, hinc etiam veniet tibi regia coniux;</l>
                <l xml:id="d006l408" n="408">Nec minus haec eadem iunctos tibi sanguine reges</l>
                <l xml:id="d006l409" n="409">Et dedit et post haec tellus dabit; hinc ego prolem</l>
                <l xml:id="d006l410" n="410">Surgere magnanimam atque Italas regnare per urbes</l>
                <l xml:id="d006l411" n="411">Aspicio, cuius proavos atavosque relinquo.</l>
                <l xml:id="d006l412" n="412">Nicoleon iam nunc sortes, Garamantidos arae</l>
                <l xml:id="d006l413" n="413">Et pecudum fibrae manesque aviumque volatus</l>
                <l xml:id="d006l414" n="414">Astraque portendunt oculis praesentia nostris.</l>
                <l xml:id="d006l415" n="415">Urbs Phaethontei clarissima surget ad oras</l>
                <l xml:id="d006l416" n="416">Eridani, quae nunc nulla est, ubi pascua late</l>
                <l xml:id="d006l417" n="417">Ac nemora et vepres nullisque coercitus amnis</l>
                <l xml:id="d006l418" n="418">Aggeribus campos stagnantibus obruit undis.</l>
                <l xml:id="d006l419" n="419">Illa patrem patriae tantum benefacta valebunt!</l>
                <l xml:id="d006l420" n="420">Nicoleon merita decorabit imagine, quae tunc</l>
                <l xml:id="d006l421" n="421">Ante palatinos spectabitur aurea postes</l>
                <l xml:id="d006l422" n="422">Aurato sublimis equo populisque colenda.</l>
                <l xml:id="d006l423" n="423">Postque patrem, imperium Leonellus et altera proles</l>
                <l xml:id="d006l424" n="424">Borsius accipient, Latiae duo lumina terrae.</l>
                <l xml:id="d006l425" n="425">Nec mora, succedet, magno qui nomine dignus</l>
                <l xml:id="d006l426" n="426">Herculis Herculeos animos imitetur et acta.</l>
                <l xml:id="d006l427" n="427">Hoc renovata duce et spaciis ingentibus aucta</l>
                <l xml:id="d006l428" n="428">Divorum atque hominum stabit Ferraria sedes.</l>
                <l xml:id="d006l429" n="429">Tunc molem ipsa suam mirabitur et vaga late</l>
                <l xml:id="d006l430" n="430">Huius fama viri terras, Mare, sydera adibit.</l>
                <l xml:id="d006l431" n="431">Illius auspiciis pacatae asperrima gentes</l>
                <l xml:id="d006l432" n="432">Deponent studia armorum, bellique nefandus</l>
                <l xml:id="d006l433" n="433">Terga dabit Furor atque Italo pelletur ab orbe.</l>
                <l xml:id="d006l434" n="434">Huic patria ingentem viventi grata columnam</l>
                <l xml:id="d006l435" n="435">Eriget, ac rerum varias industria felix</l>
                <l xml:id="d006l436" n="436">Nobilium artificum deducet marmore formas</l>
                <l xml:id="d006l437" n="437">Spirantesque hominum vultus atque aemula vivis</l>
                <l xml:id="d006l438" n="438">Corpora corporibus finget positisque trophaeis</l>
                <l xml:id="d006l439" n="439">Inclyta magnanimi caelabit principis acta.</l>
                <l xml:id="d006l440" n="440">Iam super haec video statuam se tollere equestrem</l>
                <l xml:id="d006l441" n="441">Clara Corinthiaci superantem signa metalli</l>
                <l xml:id="d006l442" n="442">Et longa Herculeas testantem in saecula laudes.</l>
                <l xml:id="d006l443" n="443">Quare, age, care puer, tantarum gloria rerum</l>
                <l xml:id="d006l444" n="444">Mox oritura tuis ex ossibus incitet altae</l>
                <l xml:id="d006l445" n="445">Ad virtutis opus parituram ingentia mentem</l>
                <l xml:id="d006l446" n="446">Praemia post cineres etiam mansura nepotum!'</l>
                <l xml:id="d006l447" n="447">Haec ait, utque graves possit tolerare labores,</l>
                <l xml:id="d006l448" n="448">Edocet auratisque pedes calcaribus ornat.</l>
                <l xml:id="d006l449" n="449">Includit suras ocreis atque aurea firmo</l>
                <l xml:id="d006l450" n="450">Subligat hinc atque hinc femorum tutamina nodo.</l>
                <l xml:id="d006l451" n="451">Mox gravis hamorum nexu lorica trilici,</l>
                <l xml:id="d006l452" n="452">Aureus extremas ambit cui circulus oras,</l>
                <l xml:id="d006l453" n="453">Traditur, egregium Getuli munus Iarbae.</l>
                <l xml:id="d006l454" n="454">Hanc super ipse manu solido thoraca metallo</l>
                <l xml:id="d006l455" n="455">Perfectum atque ullis opus haud violabile telis</l>
                <l xml:id="d006l456" n="456">Aptat et inscriptum signis Phoenicibus ensem,</l>
                <l xml:id="d006l457" n="457">Quem sibi conflatum ad lunam sub sydere Martis</l>
                <l xml:id="d006l458" n="458">Cantata senior candentem extinxerat unda,</l>
                <l xml:id="d006l459" n="459">Dat iuveni, cui non chalybum vis ulla resistat.</l>
                <l xml:id="d006l460" n="460">Mox humeros geminosque simul tegit aere lacertos.</l>
                <l xml:id="d006l461" n="461">Arma parat manuum galeamque Pyracmonis olim</l>
                <l xml:id="d006l462" n="462">Arte laboratam atque argento auroque nitentem,</l>
                <l xml:id="d006l463" n="463">Puniceis alte surgentem in cornua cristis,</l>
                <l xml:id="d006l464" n="464">Maurusi spolium Bocchi, largitur et hastae</l>
                <l xml:id="d006l465" n="465">Immensum robur, patrui gestamen Atlantis,</l>
                <l xml:id="d006l466" n="466">Cuspide fatali horrendum penetralibus effert.</l>
                <l xml:id="d006l467" n="467">Dat chlamydem, Phrygii quam non ignara laboris</l>
                <l xml:id="d006l468" n="468">Ibia pinxit acu rara celeberrima forma,</l>
                <l xml:id="d006l469" n="469">Orta Tyro, clarum ducens ab Agenore nomen</l>
                <l xml:id="d006l470" n="470">Per seriem antiqui generis, doctissima vocem</l>
                <l xml:id="d006l471" n="471">Concordare lyrae, teneros componere versus,</l>
                <l xml:id="d006l472" n="472">Mollibus apta pedem choreis, gratissima Phoebo.</l>
                <l xml:id="d006l473" n="473">Nec minus ingentis clypei pater optimus orbem</l>
                <l xml:id="d006l474" n="474">Imperat afferri; caelata refulget in auro</l>
                <l xml:id="d006l475" n="475">Arcadis effigies, cognati sanguinis index,</l>
                <l xml:id="d006l476" n="476">Somniferamque gerit virgam piceumque galerum;</l>
                <l xml:id="d006l477" n="477">Haud procui hinc pulchra pugnans pro virgine pulcher</l>
                <l xml:id="d006l478" n="478">Acrisioniades talaria gestat et harpen</l>
                <l xml:id="d006l479" n="479">Concedente deo squamosaque colla ferocis</l>
                <l xml:id="d006l480" n="480">Falcato secat ense ferae vinclisque puellam</l>
                <l xml:id="d006l481" n="481">Liberat et victor secum fert praemia pugnae.</l>
                <l xml:id="d006l482" n="482">His igitur senior iuvenem felicibus armis</l>
                <l xml:id="d006l483" n="483">Instruxit, quibus ipse securigerumque Macheten</l>
                <l xml:id="d006l484" n="484">Saxaque multiplici torquentem immania funda</l>
                <l xml:id="d006l485" n="485">Ischyron et clava pugnantem Acheronta peremit,</l>
                <l xml:id="d006l486" n="486">Quos tunc paene puer Sicula de gente Cyclopum,</l>
                <l xml:id="d006l487" n="487">Aequore transmisso qui caedibus atque rapinis</l>
                <l xml:id="d006l488" n="488">Cuncta infestabant, Barcaeis victor in oris</l>
                <l xml:id="d006l489" n="489">Straverat et magno populos terrore levarat.</l>
                <l xml:id="d006l490" n="490">His Diomedei gregis ortum semine donis</l>
                <l xml:id="d006l491" n="491">Addit equum primo carpentem gramina lustro,</l>
                <l xml:id="d006l492" n="492">Ornatum phaleris atque aurea frena superbo</l>
                <l xml:id="d006l493" n="493">Mandentem morsu, qui par tibi, Cyllare, forma</l>
                <l xml:id="d006l494" n="494">Aequabat candore nives et cursibus Euros.</l>
                <l xml:id="d006l495" n="495">Victor enim Alcides immani rege perempto,</l>
                <l xml:id="d006l496" n="496">Postquam dira feros armenta relinquere mores</l>
                <l xml:id="d006l497" n="497">Compulit ac fontes potare et gramina pasci</l>
                <l xml:id="d006l498" n="498">Edocuit, tot dura truci mandante tyranno,</l>
                <l xml:id="d006l499" n="499">Formae insignis equam numero delegerat omni,</l>
                <l xml:id="d006l500" n="500">Threicium quae passa marem, vicinaque partu</l>
                <l xml:id="d006l501" n="501">Traditur Atlanti dono; dehinc sanguinis huius</l>
                <l xml:id="d006l502" n="502">Progeniem fama est ipsos aluisse nepotes</l>
                <l xml:id="d006l503" n="503">Ac lunae signasse nota, qua maximus Atlas</l>
                <l xml:id="d006l504" n="504">Usus erat quondam astrorum caelique peritus.</l>
                <l xml:id="d006l505" n="505">Ipse quoque, hostili quo se tueatur ab ictu,</l>
                <l xml:id="d006l506" n="506">Armatur bellator equus cornuque minaci</l>
                <l xml:id="d006l507" n="507">Formidanda gerit celsa velamina fronte.</l>
                <l xml:id="d006l508" n="508">Iamque resurgebat terrasque reliquerat imas</l>
                <l xml:id="d006l509" n="509">Antipodum rubicunda dies; longaevus alumnum</l>
                <l xml:id="d006l510" n="510">Armarat lachrymans iterumque iterumque monebat</l>
                <l xml:id="d006l511" n="511">Complexusque pios non siccis pauca loquenti</l>
                <l xml:id="d006l512" n="512">Luminibus dabat et grates ob munera agenti.</l>
                <l xml:id="d006l513" n="513">Tum fore se meriti memorem, dum vita maneret,</l>
                <l xml:id="d006l514" n="514">Spondentem emittit porta et comitatur euntem.</l>
                <l xml:id="d006l515" n="515">Ille solum linquens natale atque Africa regna</l>
                <l xml:id="d006l516" n="516">Cognatos inter proceres, quos fortis alebat</l>
                <l xml:id="d006l517" n="517">Gallia, subversis Maomethi turpibus aris</l>
                <l xml:id="d006l518" n="518">Floruit ac sponsae regalis honore superbus</l>
                <l xml:id="d006l519" n="519">Protulit illustri claros de stirpe nepotes,</l>
                <l xml:id="d006l520" n="520">Unde ortum perhibent nostros deducere reges.</l>
                <l xml:id="d006l521" n="521">Tertius imperium Carli post funera patris</l>
                <l xml:id="d006l522" n="522">Carolus obtinuit, Grossus cognomine dictus;</l>
                <l xml:id="d006l523" n="523">Artibus hic pacis bellique instructus ad oras</l>
                <l xml:id="d006l524" n="524">Venerat Italiae Romam accessurus, ut illic</l>
                <l xml:id="d006l525" n="525">Acciperet regni solito de more coronam.</l>
                <l xml:id="d006l526" n="526">Magnanimos inter proceres loca prima tenebat</l>
                <l xml:id="d006l527" n="527">Illi ex fratre satus regali sanguine cretus</l>
                <l xml:id="d006l528" n="528">Actius, ingenio praestans et maximus armis.</l>
                <l xml:id="d006l529" n="529">Dumque moram traheret Patavina Grossus in urbe,</l>
                <l xml:id="d006l530" n="530">Fertur Atestinam sub amoenis collibus arcem</l>
                <l xml:id="d006l531" n="531">Multa inter iuveni egregio praeclara dedisse.</l>
                <l xml:id="d006l532" n="532">Hinc perhibent genti cunctis memorabile terris</l>
                <l xml:id="d006l533" n="533">Nomen Atestinae impositum, quam nominis huius</l>
                <l xml:id="d006l534" n="534">Mutata parte Estensem dixere minores.</l>
                <l xml:id="d006l535" n="535">Tres igitur gentes olim ceu foedere quodam</l>
                <l xml:id="d006l536" n="536">Inductae ex Asia, Europa Libyaque creandis</l>
                <l xml:id="d006l537" n="537">Principibus coiere meis summoque deorum</l>
                <l xml:id="d006l538" n="538">Consilio Estensis late stirps condita regnat.</l>
                <l xml:id="d006l539" n="539">Forsitan et quaeras, magni Iovis unde ministram</l>
                <l xml:id="d006l540" n="540">Gens ea portet avem, quae rostro armatur et uncis</l>
                <l xml:id="d006l541" n="541">Unguibus atque alas ingentes candida pandit.</l>
                <l xml:id="d006l542" n="542">Hanc Phryges illato superis Ganymede ferebant;</l>
                <l xml:id="d006l543" n="543">Haec quoque magnanimis gestanda nepotibus ipsi</l>
                <l xml:id="d006l544" n="544">Signa reliquerunt Troes, quibus aurea miscent</l>
                <l xml:id="d006l545" n="545">Lilia, cognatae monumentum nobile gentis.</l>
                <l xml:id="d006l546" n="546">Nec non Sismundi nova munera Caesaris addunt,</l>
                <l xml:id="d006l547" n="547">Nigrantes aquilas. Fulvum namque ante leonem</l>
                <l xml:id="d006l548" n="548">Maximus Aglantes dederat, Phoenicia dextro</l>
                <l xml:id="d006l549" n="549">Qui pede verba notis gestat signata Latinis,</l>
                <l xml:id="d006l550" n="550">Quae contra impavido suadent procedere passu".</l>
            </div1>
            <div1 xml:id="d007" type="section" decls="#md" met="H">
                <head>
                    <title>7</title>
                    <abbr>7</abbr>
                    <bibl source="digital">Annachiara Barizza</bibl>
                </head>
                <l xml:id="d007l1" n="1">"Postquam iacta vides solido de marmore tantae</l>
                <l xml:id="d007l2" n="2">Fundamenta domus, alias nune dicere parteis</l>
                <l xml:id="d007l3" n="3">Aggrediar coepto incumbens, Pariisque columnis</l>
                <l xml:id="d007l4" n="4">Impositum mihi surget opus, pulcherrima donec</l>
                <l xml:id="d007l5" n="5">Sublimi ad caelum se machina vertice tollat.</l>
                <l xml:id="d007l6" n="6">Optimus Euganeis quondam accersitus ab oris</l>
                <l xml:id="d007l7" n="7">Praefuit huic populo Estensi de sanguine primus</l>
                <l xml:id="d007l8" n="8">Albertus, magnis meritis carissimus urbi.</l>
                <l xml:id="d007l9" n="9">Fretus amicorum auxiliis summoque favore</l>
                <l xml:id="d007l10" n="10">Ramberti, nostris quo non mage civibus alter</l>
                <l xml:id="d007l11" n="11">Gratus erat, sese huc tulit Actius atque potitus</l>
                <l xml:id="d007l12" n="12">Imperio fines regni feliciter auxit.</l>
                <l xml:id="d007l13" n="13">Nominis eiusdem iuvenis laudisque paternae</l>
                <l xml:id="d007l14" n="14">Aemulus ingenti studio plebisque patrumque</l>
                <l xml:id="d007l15" n="15">Praeficitur summae rerum. Pulcherrimus illi</l>
                <l xml:id="d007l16" n="16">Oppicius succedit, adhuc puer. Actius inde</l>
                <l xml:id="d007l17" n="17">Tertius. Hunc sequitur praestans belloque togaque</l>
                <l xml:id="d007l18" n="18">Freschius, externis armis et fraude suorum</l>
                <l xml:id="d007l19" n="19">Expulsus patria et solio spoliatus avito.</l>
                <l xml:id="d007l20" n="20">At gemini fratres Aldobrandinus et acer</l>
                <l xml:id="d007l21" n="21">Franchus quam primum sublato hoc principe regnant</l>
                <l xml:id="d007l22" n="22">Concordes simul atque animis et foedere iuncti.</l>
                <l xml:id="d007l23" n="23">Franchus ab aucupio rediens in limine portae</l>
                <l xml:id="d007l24" n="24">Coniuratorum telis oppressus acerbo</l>
                <l xml:id="d007l25" n="25">Funere procubuit; rerum omnis cura relicta est</l>
                <l xml:id="d007l26" n="26">Aldobrandino, qui fratrem haud segniter ultus</l>
                <l xml:id="d007l27" n="27">Quattuor his post haec annos dominatur in oris.</l>
                <l xml:id="d007l28" n="28">At tu cum fratre Oppicio, Renalde, parenti</l>
                <l xml:id="d007l29" n="29">Succedis. Nec longa mora est, regalibus alter</l>
                <l xml:id="d007l30" n="30">Aldobrandinus sceptris praefectus. At illum,</l>
                <l xml:id="d007l31" n="31">Cui celebre agnomen Claudi prisca indidit aetas,</l>
                <l xml:id="d007l32" n="32">Nicoleos sequitur, veterem qui condidit arcem</l>
                <l xml:id="d007l33" n="33">Thomasi graviter casu commotus acerbo.</l>
                <l xml:id="d007l34" n="34">Ecce tot illustres atavos clarissimus inter</l>
                <l xml:id="d007l35" n="35">Eminet Albertus, quo non felicior alter</l>
                <l xml:id="d007l36" n="36">Stirpe sua aut tanto dignatus honore nepotum.</l>
                <l xml:id="d007l37" n="37">Nascitur hinc alter natorum germine felix</l>
                <l xml:id="d007l38" n="38">Nicoleos, post quem imperio, Leonelle, potiris.</l>
                <l xml:id="d007l39" n="39">Horum igitur nostra auspicio ductuque virorum</l>
                <l xml:id="d007l40" n="40">Iustitiae fama simul et praestantibus armis</l>
                <l xml:id="d007l41" n="41">Protudit antiquos regni Ferraria fines.</l>
                <l xml:id="d007l42" n="42">Quaeque mari imposuit supero vetus Adria nomen</l>
                <l xml:id="d007l43" n="43">Atque omnis late regio celebrisque Cymacli</l>
                <l xml:id="d007l44" n="44">Piscosis urbs cincta undis vicinaque ponto</l>
                <l xml:id="d007l45" n="45">Accessere tuis pariter, Ferraria, rebus.</l>
                <l xml:id="d007l46" n="46">Pars quoque Picenae telluris parta novumque</l>
                <l xml:id="d007l47" n="47">His actaea dedit cognomen regibus Anchon.</l>
                <l xml:id="d007l48" n="48">At Mutina, innumeris exercita cladibus olim</l>
                <l xml:id="d007l49" n="49">Romanas inter lites populoque feroci</l>
                <l xml:id="d007l50" n="50">Praedita, Rangono Estigenis praebente favorem</l>
                <l xml:id="d007l51" n="51">Principibus nostrae sociam sese addidit urbi.</l>
                <l xml:id="d007l52" n="52">Nec minus autoris Lepidi cognomine clarum</l>
                <l xml:id="d007l53" n="53">Gente sub Estensi Regium iam tempore longo</l>
                <l xml:id="d007l54" n="54">Floruit, urbs Cereri dilecta et grata Lyaeo,</l>
                <l xml:id="d007l55" n="55">Magnanimis habitata viris, quos eminet inter</l>
                <l xml:id="d007l56" n="56">Aoniae Boiardus aquae viridantia Gipsi</l>
                <l xml:id="d007l57" n="57">Ad iuga qui sacro traduxit pocula cantu.</l>
                <l xml:id="d007l58" n="58">Quid montana tibi referam castella, quid arces</l>
                <l xml:id="d007l59" n="59">In plano positas, quid Lugum atque oppida dicam</l>
                <l xml:id="d007l60" n="60">Flaminiae et campos cultae regionis opimos?</l>
                <l xml:id="d007l61" n="61">Parte alia vero, Ligures quae vergit in agros</l>
                <l xml:id="d007l62" n="62">Tyrrhenumque solum, auriferae se nobilis ora</l>
                <l xml:id="d007l63" n="63">Carfignanae offert, nostrae pars ultima terrae.</l>
                <l xml:id="d007l64" n="64">Est plaga, diverso quae limite solis ad ortum</l>
                <l xml:id="d007l65" n="65">Prospicit ac veluti in longum protenditur isthmon,</l>
                <l xml:id="d007l66" n="66">Obliquo hinc atque hinc fluviorum obducta meatu;</l>
                <l xml:id="d007l67" n="67">Rodigium populis caput omnibus, altaque pulcher</l>
                <l xml:id="d007l68" n="68">Caeruleis Athesis per moenia leniter undis</l>
                <l xml:id="d007l69" n="69">Labitur, unde ortum accepit Roverella propago,</l>
                <l xml:id="d007l70" n="70">Tot genitura duces terris, tot numina caelo.</l>
                <l xml:id="d007l71" n="71">Imperii fines locus hic regnataque nostro</l>
                <l xml:id="d007l72" n="72">Terminat arva duci et Patavi discernit ab urbe.</l>
                <l xml:id="d007l73" n="73">Protinus ad Borsi nomen, Pontane, redire</l>
                <l xml:id="d007l74" n="74">Nos tempus monet. En, agedum, mihi pandite, Musae</l>
                <l xml:id="d007l75" n="75">Sandalides, veluti bellorum grandibus orsis</l>
                <l xml:id="d007l76" n="76">Implicuit sese patriis digressus ab oris!</l>
                <l xml:id="d007l77" n="77">Discordes igitur populos et in arma ruentes</l>
                <l xml:id="d007l78" n="78">Ductores circumspiciens, quibus Itala tellus</l>
                <l xml:id="d007l79" n="79">Floruit, et nota belli ratione, quod inter</l>
                <l xml:id="d007l80" n="80">Insubrem Venetumque geri certamine summo</l>
                <l xml:id="d007l81" n="81">Audierat, nulli fama gestisve secundus</l>
                <l xml:id="d007l82" n="82">Carmignola ducum numero delectus ab omni est,</l>
                <l xml:id="d007l83" n="83">Egregias quo sub Martis perdisceret artes.</l>
                <l xml:id="d007l84" n="84">Ille armis antiqua suis in sceptra Philippum</l>
                <l xml:id="d007l85" n="85">Restituit summa expulsis virtute tyrannis,</l>
                <l xml:id="d007l86" n="86">Cum puer extincto quondam genitore paternas</l>
                <l xml:id="d007l87" n="87">Amisisset opes regnoque erraret adempto</l>
                <l xml:id="d007l88" n="88">Exul opemque simul sorti imploraret egenae.</l>
                <l xml:id="d007l89" n="89">Atque ita pro magnis meritis cum maxima quaeque</l>
                <l xml:id="d007l90" n="90">Concedenda sibi iam Carmignola putaret,</l>
                <l xml:id="d007l91" n="91">Plurima ad arbitrium duce permittente gerebat</l>
                <l xml:id="d007l92" n="92">Non spernenda suum et paribus iam paene regebat</l>
                <l xml:id="d007l93" n="93">Imperium auspiciis, fidus gratusque Philippo.</l>
                <l xml:id="d007l94" n="94">Ast alii proceres et qui loca prima tenebant,</l>
                <l xml:id="d007l95" n="95">Invidia simul ardentes odioque maligno</l>
                <l xml:id="d007l96" n="96">Impulsi, clam praetexta formidinis illum</l>
                <l xml:id="d007l97" n="97">Culpare inque vicem suspectum reddere regi,</l>
                <l xml:id="d007l98" n="98">Quodque affectaret sublato principe regnum,</l>
                <l xml:id="d007l99" n="99">Obiicere et mores graviter damnare superbos.</l>
                <l xml:id="d007l100" n="100">Summa viri virtus et magna potentia, quique</l>
                <l xml:id="d007l101" n="101">Imperiis animus nimios assuetus honores</l>
                <l xml:id="d007l102" n="102">Appeteret, facile id poterant suadere tyranno.</l>
                <l xml:id="d007l103" n="103">Ergo ubi percepit mutatum fraude malorum</l>
                <l xml:id="d007l104" n="104">Carmignola ducem nec se, velut ante solebat,</l>
                <l xml:id="d007l105" n="105">Colloquiis adhiberi ullis adituque repelli,</l>
                <l xml:id="d007l106" n="106">Utque sibi assuetos comitum rarescere coetus</l>
                <l xml:id="d007l107" n="107">Mussantemque simul turbam et transversa tuentem</l>
                <l xml:id="d007l108" n="108">Infensis oculis perspexit, ut omnia vidit</l>
                <l xml:id="d007l109" n="109">Paulatim ruere in peius, cum principis aures</l>
                <l xml:id="d007l110" n="110">Improbus obstrueret conficto crimine livor,</l>
                <l xml:id="d007l111" n="111">Fortunam tentare novam dubiaeque saluti</l>
                <l xml:id="d007l112" n="112">Consulere ac Venetam statuit se vertere ad urbem.</l>
                <l xml:id="d007l113" n="113">Hic postquam adventus causas animumque Philippi</l>
                <l xml:id="d007l114" n="114">Ingratum ostendit verbis invectus acerbis,</l>
                <l xml:id="d007l115" n="115">Ut studium omne suum Venetis operamque fidemque</l>
                <l xml:id="d007l116" n="116">Obtulit, auditus placide cupideque receptus</l>
                <l xml:id="d007l117" n="117">Quam primum innumeris affecit cladibus hostem.</l>
                <l xml:id="d007l118" n="118">Viribus ille suis socialia iunxerat arma,</l>
                <l xml:id="d007l119" n="119">Arma Fluentinae quae nomine rexerat urbis,</l>
                <l xml:id="d007l120" n="120">Stroccius ante obitum Nannes, quem mortis honestae</l>
                <l xml:id="d007l121" n="121">Pugnantem ob patriam pulso tulit exitus hoste.</l>
                <l xml:id="d007l122" n="122">Carmignola igitur studio superante laborem</l>
                <l xml:id="d007l123" n="123">Coenomanorum populos aggressus et arces</l>
                <l xml:id="d007l124" n="124">Acriter oppugnans, quam primum dedere qui se</l>
                <l xml:id="d007l125" n="125">Maluerant quam vi contra contendere et armis,</l>
                <l xml:id="d007l126" n="126">Nil gravius passos animo suscepit amico;</l>
                <l xml:id="d007l127" n="127">Ast alios, servare fidem quos noverat hosti</l>
                <l xml:id="d007l128" n="128">Atque sibi omnino infestos perstare nec ullas</l>
                <l xml:id="d007l129" n="129">Formidare minas ac se defendere bello,</l>
                <l xml:id="d007l130" n="130">Diripuit domitos et partas undique praedas</l>
                <l xml:id="d007l131" n="131">Miles agens ferro campos vastavit et igni,</l>
                <l xml:id="d007l132" n="132">Totque caput populis opibusque superba virisque</l>
                <l xml:id="d007l133" n="133">Brixia post varios casus erepta Philippo.</l>
                <l xml:id="d007l134" n="134">Et iam mensis erat, quem candida nomine dici</l>
                <l xml:id="d007l135" n="135">Gaudet Maia suo; cum portitor Europaeus</l>
                <l xml:id="d007l136" n="136">Concedit Geminis aurataque cornua condit,</l>
                <l xml:id="d007l137" n="137">Bellipotens Mavors Pallasque et regia Iuno</l>
                <l xml:id="d007l138" n="138">Conveniunt summoque duci, dum nocte soporem</l>
                <l xml:id="d007l139" n="139">Carperet, ingentem Rugerae stirpis alumnum</l>
                <l xml:id="d007l140" n="140">Commendant et fata docent, quibus ille vocetur</l>
                <l xml:id="d007l141" n="141">Magnarum monitu Iovis ad fastigia rerum.</l>
                <l xml:id="d007l142" n="142">Ense ferox Mavors accingitur armaque gestat</l>
                <l xml:id="d007l143" n="143">Lemniaco sudata seni. Dea vertice summi</l>
                <l xml:id="d007l144" n="144">Nata patris, rutilam redimita virentis olivae</l>
                <l xml:id="d007l145" n="145">Fronde comam, peplo incedit spectabilis aureo</l>
                <l xml:id="d007l146" n="146">Aegide seposita et miti placidissima vultu.</l>
                <l xml:id="d007l147" n="147">Alta gradum profert Saturnia fertque coronam</l>
                <l xml:id="d007l148" n="148">Insignem gemmis auroque; atque ordine pulchro</l>
                <l xml:id="d007l149" n="149">Colla pyropeae circum candentia flammae</l>
                <l xml:id="d007l150" n="150">Et virides radiant innexo adamante smaragdi.</l>
                <l xml:id="d007l151" n="151">Ipsa manu sceptrum, mira quod Mulciber arte</l>
                <l xml:id="d007l152" n="152">Extuderat, sublime gerit; procul aurea fulget</l>
                <l xml:id="d007l153" n="153">Virga minutarum in formas caelata volucrum</l>
                <l xml:id="d007l154" n="154">Et parvis distincta feris; at cuspide summa</l>
                <l xml:id="d007l155" n="155">Pictas ales opes atque Argi lumina pandit</l>
                <l xml:id="d007l156" n="156">Elato arrectas ostentans vertice cristas.</l>
                <l xml:id="d007l157" n="157">At chlamys immensi contexta ab imagine caeli,</l>
                <l xml:id="d007l158" n="158">Pallados egregium munus, divina decoro</l>
                <l xml:id="d007l159" n="159">Membra labore tegit pedibusque alludit euntis.</l>
                <l xml:id="d007l160" n="160">Hic solem lunamque simul bissenaque magni</l>
                <l xml:id="d007l161" n="161">Signa poli varios anni referentia cursus</l>
                <l xml:id="d007l162" n="162">Aeraque humentem et stellarum Cecropis ignes</l>
                <l xml:id="d007l163" n="163">Finxerat; una sibi partem hic non vindicat ullam</l>
                <l xml:id="d007l164" n="164">Parrhasis aequoreos non ausa attingere fluctus.</l>
                <l xml:id="d007l165" n="165">Talibus induti caelestes cultibus artus</l>
                <l xml:id="d007l166" n="166">Castra petunt subeuntque ducis tentoria divi.</l>
                <l xml:id="d007l167" n="167">Nec mora, Iunonis parens Tritonia nutu</l>
                <l xml:id="d007l168" n="168">Sic est orsa loqui: 'Nos caelo misit ab alto</l>
                <l xml:id="d007l169" n="169">Iupiter atque suo haec tibi, Carmignola, referri</l>
                <l xml:id="d007l170" n="170">Nomine verba iubet. Veniet de sanguine cretus</l>
                <l xml:id="d007l171" n="171">Borsius Estensi, tua qui puerilibus annis</l>
                <l xml:id="d007l172" n="172">Signa sequi certus sese experiatur in armis.</l>
                <l xml:id="d007l173" n="173">Huic animos viresque dabit Gradivus et idem</l>
                <l xml:id="d007l174" n="174">Successus votis laetos feret. Ipsaque Iuno</l>
                <l xml:id="d007l175" n="175">Post patrios obitus, post cari funera fratris</l>
                <l xml:id="d007l176" n="176">Accitum fato regali in sede locabit.</l>
                <l xml:id="d007l177" n="177">Me duce tranquilla populos in pace paternos</l>
                <l xml:id="d007l178" n="178">Inde reget priscaeque addet nova nomina genti.</l>
                <l xml:id="d007l179" n="179">Gaude igitur tanto dignatus pignore divum,</l>
                <l xml:id="d007l180" n="180">Saeva priusquam res turbet Fortuna secundas</l>
                <l xml:id="d007l181" n="181">Invidiam latura tibi casusque sinistros,</l>
                <l xml:id="d007l182" n="182">Quos tibi difficile est evadere!' Dixit et ambae</l>
                <l xml:id="d007l183" n="183">Curribus astra deae repetunt; Mars bella citato</l>
                <l xml:id="d007l184" n="184">Ad sua fertur equo pugnasque revisere gaudet.</l>
                <l xml:id="d007l185" n="185">Protinus excutitur somno, dehinc omnia ductor</l>
                <l xml:id="d007l186" n="186">Mente simul volvens nocturnas visa per umbras</l>
                <l xml:id="d007l187" n="187">Haud spernenda putat. Tum dis parere paratus,</l>
                <l xml:id="d007l188" n="188">Ipse pio Borsi iam tunc incensus amore,</l>
                <l xml:id="d007l189" n="189">Cernere praesentem et socium sibi iniungier optat.</l>
                <l xml:id="d007l190" n="190">At qua se eripiat gravibus ratione periclis,</l>
                <l xml:id="d007l191" n="191">Incertus quod fata parent, discernere nescit.</l>
                <l xml:id="d007l192" n="192">Quicquid triste tamen sors aspera, quicquid acerbum</l>
                <l xml:id="d007l193" n="193">Intulerit, ferre aequo animo formidinis expers</l>
                <l xml:id="d007l194" n="194">Non renuit vanumque putat sperare, deorum</l>
                <l xml:id="d007l195" n="195">Quae ratus ordo tulit, flecti in contraria posse.</l>
                <l xml:id="d007l196" n="196">Auspiciis igitur Venetum se in castra secundis</l>
                <l xml:id="d007l197" n="197">Contulit et lectos equites peditumque maniplos</l>
                <l xml:id="d007l198" n="198">Borsius expertos belli magno agmine duxit</l>
                <l xml:id="d007l199" n="199">Mille ac ter centum numero praestantibus omnes</l>
                <l xml:id="d007l200" n="200">Florentes armis diversaque tela ferentes.</l>
                <l xml:id="d007l201" n="201">Hi gladios hastasque gerunt parvasque bipennes</l>
                <l xml:id="d007l202" n="202">Sublimes in equis, levibus thoracibus illi</l>
                <l xml:id="d007l203" n="203">Pectora summa tegunt et longa hastilia vibrant,</l>
                <l xml:id="d007l204" n="204">Nunc proferre pedem, nunc gressum sistere docti</l>
                <l xml:id="d007l205" n="205">Ad nutus ac signa ducum. Pars illa sinistrae</l>
                <l xml:id="d007l206" n="206">Insertat parmas et acuto lucida ferro</l>
                <l xml:id="d007l207" n="207">Missilia intorquet dextra vel comminus hostem</l>
                <l xml:id="d007l208" n="208">Audax ense petit. Pars scuta ingentia valli</l>
                <l xml:id="d007l209" n="209">In morem protenta solo declinat et agmen</l>
                <l xml:id="d007l210" n="210">Densatis firmat cuneis et vulnera rectis</l>
                <l xml:id="d007l211" n="211">Corporibus tuta infligit sociosque tuetur.</l>
                <l xml:id="d007l212" n="212">Parte alia simul incedunt, quos lethifer armat</l>
                <l xml:id="d007l213" n="213">Scorpius, et celeres in tristia fata sagittas</l>
                <l xml:id="d007l214" n="214">Contractu artifici curvatis cornibus aptant.</l>
                <l xml:id="d007l215" n="215">Hic laetus vultu ac verbis testatus amorem</l>
                <l xml:id="d007l216" n="216">Dux Borsum accepit numeroque cohortibus aucto</l>
                <l xml:id="d007l217" n="217">Multa illi indulsit moresque animumque virilem</l>
                <l xml:id="d007l218" n="218">Mirari haud poterat satis ipse satisve probare,</l>
                <l xml:id="d007l219" n="219">Cum prima inciperet puero florere iuventa.</l>
                <l xml:id="d007l220" n="220">At nullis quamquam stimulis monitoris egeret</l>
                <l xml:id="d007l221" n="221">Sponte sua ad laudem properans, tamen inclyta magni</l>
                <l xml:id="d007l222" n="222">Ante oculos sibi facta ducis proponere suetus</l>
                <l xml:id="d007l223" n="223">Strenuus exercet studio se impensius omni.</l>
                <l xml:id="d007l224" n="224">Atque brevi, qualisve esset quantusve futurus,</l>
                <l xml:id="d007l225" n="225">Omnibus indicium ratio dedit optima vitae.</l>
                <l xml:id="d007l226" n="226">Non labor indomitus, non saeva pericula, non vis</l>
                <l xml:id="d007l227" n="227">Ulla, nec hostis atrox, nec cruda furentis imago</l>
                <l xml:id="d007l228" n="228">Terrebat Martis gladioque hastaque fumantem,</l>
                <l xml:id="d007l229" n="229">Seu bellator equus sublimem in proelia ferret,</l>
                <l xml:id="d007l230" n="230">Seu pedes adversis cuperet concurrere turmis.</l>
                <l xml:id="d007l231" n="231">Quamque manu promptus, quam fortibus acer in armis,</l>
                <l xml:id="d007l232" n="232">Ingenio tam clarus erat. Tum plena vigoris</l>
                <l xml:id="d007l233" n="233">Mens experrecti nil non laudabile agebat;</l>
                <l xml:id="d007l234" n="234">Tum, si quid gravius belli fortuna tulisset,</l>
                <l xml:id="d007l235" n="235">Ipse ultro socium cunctis admittere ductor</l>
                <l xml:id="d007l236" n="236">Consiliis et multa simul conferre nec umquam</l>
                <l xml:id="d007l237" n="237">Illius frustra quicquam committere curae.</l>
                <l xml:id="d007l238" n="238">His quoque dexteritas morum accedebat in omnes</l>
                <l xml:id="d007l239" n="239">Officiosa gradus hominum; et contendere semper</l>
                <l xml:id="d007l240" n="240">Cum paribus de laude suis et honore iuvabat</l>
                <l xml:id="d007l241" n="241">Ante duces; ineratque fides et gratia verbis.</l>
                <l xml:id="d007l242" n="242">Martius interea paulum si forte resedit</l>
                <l xml:id="d007l243" n="243">Impetus atque aliquam belli intermissa quietem</l>
                <l xml:id="d007l244" n="244">Obtulerat moles, non inter pocula Bacchi</l>
                <l xml:id="d007l245" n="245">Turpiter abiectum et tentoria picta foventem</l>
                <l xml:id="d007l246" n="246">Languida segnities ac mollis inertia pressit,</l>
                <l xml:id="d007l247" n="247">Sed tunc, magnanimo quodcumque superfuit oci,</l>
                <l xml:id="d007l248" n="248">Per decus egregium et certamina pulchra solebat</l>
                <l xml:id="d007l249" n="249">Inter honoratos iuvenum consumere coetus.</l>
                <l xml:id="d007l250" n="250">Et modo vel celerem iaculum torquere per auras</l>
                <l xml:id="d007l251" n="251">Et modo se cursu rapido exercere iuvabat.</l>
                <l xml:id="d007l252" n="252">Nunc picta chlamyde et pretioso pulcher in ostro</l>
                <l xml:id="d007l253" n="253">Ingenti comitante manu per castra vagatur;</l>
                <l xml:id="d007l254" n="254">Nunc galea tectus caput et circumdatus armis</l>
                <l xml:id="d007l255" n="255">Alipedem per gramen equum non inscius artis</l>
                <l xml:id="d007l256" n="256">Acribus exagitans stimulis huc flectit et illuc.</l>
                <l xml:id="d007l257" n="257">Interdumque manu protenditur hasta reducta</l>
                <l xml:id="d007l258" n="258">Longius; interdumque eadem componitur alte</l>
                <l xml:id="d007l259" n="259">Ad dextrum sublata genu, cuspisque relucet</l>
                <l xml:id="d007l260" n="260">Ferrea sole procul radiisque micantibus icta.</l>
                <l xml:id="d007l261" n="261">Haud aliter veteres Decios fortemque Camillum</l>
                <l xml:id="d007l262" n="262">Scipiadasque, ferae cladem Carthaginis, et te</l>
                <l xml:id="d007l263" n="263">Gallorum insignem spoliis, Marcelle, relatis</l>
                <l xml:id="d007l264" n="264">Intrepidumque genus, Fabios, vixisse putarem.</l>
                <l xml:id="d007l265" n="265">Sic quoque ad imperium pervenit et aurea Caesar</l>
                <l xml:id="d007l266" n="266">Sydera conscendit, sic regis magna Philippi</l>
                <l xml:id="d007l267" n="267">Progenies terris domitis pelagoque subacto,</l>
                <l xml:id="d007l268" n="268">Par superis numen, meruit solemnia templi.</l>
                <l xml:id="d007l269" n="269">Talibus assidue studiis cum deditus esset</l>
                <l xml:id="d007l270" n="270">Borsius atque illum quaerendi nominis ingens</l>
                <l xml:id="d007l271" n="271">Sollicitaret amor laudisque cupidine captus,</l>
                <l xml:id="d007l272" n="272">Quicquid difficile inviderat summique laboris,</l>
                <l xml:id="d007l273" n="273">Strenuus ipse sibi facile ac proclive putaret,</l>
                <l xml:id="d007l274" n="274">Miles eum colere imprimis, dux summus amare</l>
                <l xml:id="d007l275" n="275">Et procerum series comitem sibi poscere, et idem</l>
                <l xml:id="d007l276" n="276">Carus erat sociis et formidabilis hosti.</l>
                <l xml:id="d007l277" n="277">Interea sive ipse dedit pro crimine poenas,</l>
                <l xml:id="d007l278" n="278">Sive ita fatorum tulit immutabilis ordo,</l>
                <l xml:id="d007l279" n="279">Carmignola diem miseranda sorte supremum</l>
                <l xml:id="d007l280" n="280">Clausit et auratas inter mandante senatu</l>
                <l xml:id="d007l281" n="281">Abscissa foedum in morem cervice columnas</l>
                <l xml:id="d007l282" n="282">Vilis truncus humo iacuit, quem clara per omnem</l>
                <l xml:id="d007l283" n="283">Italiam tanto successu gloria nuper</l>
                <l xml:id="d007l284" n="284">Extulerat totoque sinu Fortuna fovebat.</l>
                <l xml:id="d007l285" n="285">Supplicio affectum perhibent, quia creditus hosti</l>
                <l xml:id="d007l286" n="286">Prodere rem. Venetam rursumque haerere Philippo.</l>
                <l xml:id="d007l287" n="287">Infelix, sed certe omni memorabilis aevo,</l>
                <l xml:id="d007l288" n="288">Si modo saeva malus finxit mendacia livor!</l>
                <l xml:id="d007l289" n="289">Maximus haec inter gelidis de partibus Histri</l>
                <l xml:id="d007l290" n="290">Pannonio pacem antiquam violante tumultus</l>
                <l xml:id="d007l291" n="291">Exoritur causamque novi certaminis affert.</l>
                <l xml:id="d007l292" n="292">Namque per Illyricas rupes oramque Liburnam</l>
                <l xml:id="d007l293" n="293">Gens ea descendens excursibus omnia late</l>
                <l xml:id="d007l294" n="294">Vexarat subitis, Enetus qua perfluit arva</l>
                <l xml:id="d007l295" n="295">Oppositos Natiso longe spectantia Turcas.</l>
                <l xml:id="d007l296" n="296">Hinc transgressa tuos manus haec, Aquileia, fines</l>
                <l xml:id="d007l297" n="297">Hunnica depopulat spoliatis rura colonis</l>
                <l xml:id="d007l298" n="298">Tarvisiumque solum ferro flammisque repente</l>
                <l xml:id="d007l299" n="299">Vastat et ingentes victrix agit undique praedas.</l>
                <l xml:id="d007l300" n="300">Id se impune ferox ausurum credidit hostis,</l>
                <l xml:id="d007l301" n="301">Pars illa imperii quoniam per foedera pacis</l>
                <l xml:id="d007l302" n="302">Ceu neglecta diu fuerat modicoque retenta</l>
                <l xml:id="d007l303" n="303">Praesidio. Partem voti Fortuna secundat,</l>
                <l xml:id="d007l304" n="304">Ultores prohibent partem succedere divi.</l>
                <l xml:id="d007l305" n="305">Permissum, ut subita foedaret cuncta rapina</l>
                <l xml:id="d007l306" n="306">Barbarus; in patriam reditus sine caede negatur.</l>
                <l xml:id="d007l307" n="307">At Venetos inopina patres iniuria movit,</l>
                <l xml:id="d007l308" n="308">Ut primum fama allata est, habitusque senatus</l>
                <l xml:id="d007l309" n="309">Quaeritur, illatae quis cladis idoneus ultor</l>
                <l xml:id="d007l310" n="310">Imperium accipiet sociosque hortetur in arma.</l>
                <l xml:id="d007l311" n="311">Nec mora, primorum decreto id iussus adire</l>
                <l xml:id="d007l312" n="312">Munus et implicitum praeda rapere agmen in hostem.</l>
                <l xml:id="d007l313" n="313">Borsius atque idem, Veneta si dux erit ex re,</l>
                <l xml:id="d007l314" n="314">Concessum, ut turmas equitum et levia augeat arma.</l>
                <l xml:id="d007l315" n="315">Et iam sublatis exercitus undique signis</l>
                <l xml:id="d007l316" n="316">Ad ducis edictum coiens festinat et agros</l>
                <l xml:id="d007l317" n="317">Coenomanorum pacataque deserit arva.</l>
                <l xml:id="d007l318" n="318">Mox fines, Verona, tuos transmittit et inde</l>
                <l xml:id="d007l319" n="319">Progreditur longeque Athesi post terga relicto</l>
                <l xml:id="d007l320" n="320">Haud procul a ripis Benaci fertur amoenis,</l>
                <l xml:id="d007l321" n="321">Unde ortum accipiens vitream pulcherrimus altum</l>
                <l xml:id="d007l322" n="322">Flumen ad Eridani deducit Mincius undam,</l>
                <l xml:id="d007l323" n="323">Mincius haud fama inferior Dirceide lympha.</l>
                <l xml:id="d007l324" n="324">Se quoque transversum Medoacus euntibus offert</l>
                <l xml:id="d007l325" n="325">Eminus a dextra, qui saxa per aspera magno</l>
                <l xml:id="d007l326" n="326">Cum sonitu ruit et rapidas violentus ab altis</l>
                <l xml:id="d007l327" n="327">Montibus actus aquas sinuoso vertice torquet,</l>
                <l xml:id="d007l328" n="328">Donec deposita paulatim mitior ira</l>
                <l xml:id="d007l329" n="329">Lene fluit campis nec pontem forte recusat</l>
                <l xml:id="d007l330" n="330">Atque Antenoreae prope moenia labitur urbis.</l>
                <l xml:id="d007l331" n="331">Hinc Vicentinam regionem emensus ad hostes</l>
                <l xml:id="d007l332" n="332">Accelerat missis exploratoribus ante</l>
                <l xml:id="d007l333" n="333">Borsius instructasque acies per nota viarum</l>
                <l xml:id="d007l334" n="334">Noctes atque dies properans compendia ducit.</l>
                <l xml:id="d007l335" n="335">Nec labor aut animum aut validas infringere vires</l>
                <l xml:id="d007l336" n="336">Corporis invicti potis est. Tum nulla quietis,</l>
                <l xml:id="d007l337" n="337">Nulla cibi revocat commisso a munere cura.</l>
                <l xml:id="d007l338" n="338">Nec vacat his tantum, quantum natura putabat</l>
                <l xml:id="d007l339" n="339">Poscere, sed genium fraudans et avarior in se,</l>
                <l xml:id="d007l340" n="340">Quam decet et ratio vivendi postulat, omnem</l>
                <l xml:id="d007l341" n="341">Mortalem ipse gradu exuperans, quodcumque necesse est</l>
                <l xml:id="d007l342" n="342">Vertit in arbitrium et summa domat omnia laude.</l>
                <l xml:id="d007l343" n="343">Nec non magnanimis ad iter se vocibus ipsi</l>
                <l xml:id="d007l344" n="344">Hortantur comites ac se non segniter urgent</l>
                <l xml:id="d007l345" n="345">Sponte sua exemplumque ducis mox quisque secuti.</l>
                <l xml:id="d007l346" n="346">Sol quater ortus erat, toties nox humida terras</l>
                <l xml:id="d007l347" n="347">Induerat tenebris, ex quo dux agmine rapto</l>
                <l xml:id="d007l348" n="348">Coeptum iter accelerans famam praevenerat omnem</l>
                <l xml:id="d007l349" n="349">Ipse sui adventus. Sparsos Udinensibus arvis</l>
                <l xml:id="d007l350" n="350">Securosque ducis Veneti defertur in hostes</l>
                <l xml:id="d007l351" n="351">Per noctem. Horrisono exciti clangore tubarum</l>
                <l xml:id="d007l352" n="352">Et clamore virum passim caeduntur inermes</l>
                <l xml:id="d007l353" n="353">Pannonii multa abrupto per vulnera somno.</l>
                <l xml:id="d007l354" n="354">Qui procul hinc aberant, audita strage suorum</l>
                <l xml:id="d007l355" n="355">Arma simul rapiunt et equos calcaribus urgent</l>
                <l xml:id="d007l356" n="356">Quaque vocat clamor glomerati in dura feruntur</l>
                <l xml:id="d007l357" n="357">Proelia. Verum animo quamvis ac robore praestent</l>
                <l xml:id="d007l358" n="358">Atque pares numero coeant, tamen impare fato</l>
                <l xml:id="d007l359" n="359">Congressi tandem superantur ab hostibus et, quo</l>
                <l xml:id="d007l360" n="360">Constiterant, cecidere loco sua funera ferro</l>
                <l xml:id="d007l361" n="361">Ulti omnes neque enim sine sanguine gloria parta est.</l>
                <l xml:id="d007l362" n="362">Quos non absumpsit gladius, quibus ira pepercit</l>
                <l xml:id="d007l363" n="363">Bellica, ferme omnes captos in vincula miles</l>
                <l xml:id="d007l364" n="364">Coniecit. At clarum luna spargente nitorem</l>
                <l xml:id="d007l365" n="365">Nonnulli elapsi de caede per avia nota</l>
                <l xml:id="d007l366" n="366">Diffugiunt iam spe amissa, gentesque priusquam</l>
                <l xml:id="d007l367" n="367">Finitimae audito cladis rumore coirent</l>
                <l xml:id="d007l368" n="368">Perculsisque metu instarent ultricibus armis,</l>
                <l xml:id="d007l369" n="369">Praecipites montana petunt cursuque citato</l>
                <l xml:id="d007l370" n="370">Militiae famam infaustae luctumque reportant.</l>
                <l xml:id="d007l371" n="371">Caesorum spoliis potitur praedaque recepta</l>
                <l xml:id="d007l372" n="372">Corpora depositis armis iumentaque victor</l>
                <l xml:id="d007l373" n="373">Curat, et ex longo reficit defessa labore</l>
                <l xml:id="d007l374" n="374">Membra sopor turmis equitum in statione relictis.</l>
                <l xml:id="d007l375" n="375">Iamque Aurora diem pulsa produxerat umbra;</l>
                <l xml:id="d007l376" n="376">Borsius accitis ita fatur ab aggere celso</l>
                <l xml:id="d007l377" n="377">Militibus: 'Res magna quidem et pulcherrima vobis</l>
                <l xml:id="d007l378" n="378">Gesta, viri, summumque decus virtute parastis</l>
                <l xml:id="d007l379" n="379">Foederis ultores laesi legumque sacrarum</l>
                <l xml:id="d007l380" n="380">Totque simul rebus sociorum ex hoste receptis</l>
                <l xml:id="d007l381" n="381">Tam subito. Quis in hoc segnes certamine dextras,</l>
                <l xml:id="d007l382" n="382">Quisve animos vobis trepida formidine captos</l>
                <l xml:id="d007l383" n="383">Dixerit, ingentes campo qui spectat acervos</l>
                <l xml:id="d007l384" n="384">Occisorum hominum? Quos si Fortuna sopore</l>
                <l xml:id="d007l385" n="385">Per noctem attonitos vobis obiecit, eosdem</l>
                <l xml:id="d007l386" n="386">Armatos neque me fallit, qui mentibus ardor</l>
                <l xml:id="d007l387" n="387">Insideat vestris nusquam fiducia deerat</l>
                <l xml:id="d007l388" n="388">Expugnare palam et vincendo acquirere laudem.</l>
                <l xml:id="d007l389" n="389">Namque ira vos bello erudiit fortissimus ille</l>
                <l xml:id="d007l390" n="390">Braccius, ut numquam victos victoria semper</l>
                <l xml:id="d007l391" n="391">Illustres caelo extulerit, quos, ut reor, ipso</l>
                <l xml:id="d007l392" n="392">Marte satos genitor comites mihi castra petenti</l>
                <l xml:id="d007l393" n="393">Nicoleos dedit insignes virtute fideque.</l>
                <l xml:id="d007l394" n="394">At nunc re, socii, bene gesta accedite ad aras</l>
                <l xml:id="d007l395" n="395">Et meritas superis pro tanto munere grates</l>
                <l xml:id="d007l396" n="396">Mecum agite officii memores! Dehinc luce carentes,</l>
                <l xml:id="d007l397" n="397">Qui decus hoc vobiscum etiam peperere, sepulchris</l>
                <l xml:id="d007l398" n="398">Condere tempus erit necnon sua reddere amicis.</l>
                <l xml:id="d007l399" n="399">Et nos quam primum laetos cum laude redire</l>
                <l xml:id="d007l400" n="400">Aequum erit ad patrias sedes, nisi forte manere</l>
                <l xml:id="d007l401" n="401">Aut alio nos vertere iter decreta senatus</l>
                <l xml:id="d007l402" n="402">Interea iubeant'. Quae dux ubi verba locutus,</l>
                <l xml:id="d007l403" n="403">Continuo gavisi omnes et grata fuisse</l>
                <l xml:id="d007l404" n="404">Cuncta sibi laeto vultu ostendere; neque ipsum</l>
                <l xml:id="d007l405" n="405">Laudis parte tamen fraudant dictisque fatentur</l>
                <l xml:id="d007l406" n="406">Consilio ac ductu Borsi feliciter hostem</l>
                <l xml:id="d007l407" n="407">Oppressum nec, quae mandavit, obire recusant.</l>
                <l xml:id="d007l408" n="408">Illum e concilio digressum exercitus omnis,</l>
                <l xml:id="d007l409" n="409">Haud mora, subsequitur vicini ad limina templi.</l>
                <l xml:id="d007l410" n="410">Pro duce facturus, puri se fluminis unda</l>
                <l xml:id="d007l411" n="411">Irrigat et frontem dextra pectusque sacerdos</l>
                <l xml:id="d007l412" n="412">Tangit in obliquum ducta et pia verba susurrat</l>
                <l xml:id="d007l413" n="413">Atque unum triplici sub nomine numen adorat.</l>
                <l xml:id="d007l414" n="414">Velatusque caput tunica succingitur alba</l>
                <l xml:id="d007l415" n="415">Pendulaque illudit commixtae fascia laevae.</l>
                <l xml:id="d007l416" n="416">Tum latus e collo demissa ad utrumque refertur</l>
                <l xml:id="d007l417" n="417">Excurrens duplici per pectus vitta reflexu</l>
                <l xml:id="d007l418" n="418">Castigata manu paribus super ilia nodis.</l>
                <l xml:id="d007l419" n="419">Mox rugis manicisque carens profertur amictus,</l>
                <l xml:id="d007l420" n="420">Quem picturato distinguens linea tractu</l>
                <l xml:id="d007l421" n="421">Sacrae instar crucis insignit, quo rite verendus</l>
                <l xml:id="d007l422" n="422">Induitur cultu pater ac se altaribus offert.</l>
                <l xml:id="d007l423" n="423">Ignibus accensis dictisque favente ministro</l>
                <l xml:id="d007l424" n="424">Conciliat superis sese et delicta fatetur,</l>
                <l xml:id="d007l425" n="425">Si quid inhaesisset polluto in corpore culpae.</l>
                <l xml:id="d007l426" n="426">Tum pia supplicibus peragit mysteria verbis</l>
                <l xml:id="d007l427" n="427">Commiscetque meri lympham et caelestibus ora</l>
                <l xml:id="d007l428" n="428">Exaturat dignata cibis venerandaque sumit</l>
                <l xml:id="d007l429" n="429">Pocula et in terris celebrat convivia caeli.</l>
                <l xml:id="d007l430" n="430">Ast ubi perfecto divini munere ritus</l>
                <l xml:id="d007l431" n="431">Astantem populum sacra de more sacerdos</l>
                <l xml:id="d007l432" n="432">Irroravit aqua et coetus discessit ab aris,</l>
                <l xml:id="d007l433" n="433">Conveniunt subito, qui nota cadavera passim</l>
                <l xml:id="d007l434" n="434">Exquirant; moesti pariter flevere repertos</l>
                <l xml:id="d007l435" n="435">Munus in extremum socios tumulisque dedere.</l>
                <l xml:id="d007l436" n="436">Nec minus hostilis turbae collecta per agros</l>
                <l xml:id="d007l437" n="437">Congessere simul defossae corpora terrae,</l>
                <l xml:id="d007l438" n="438">Unus et innumeros cepit locus; arvaque tabo</l>
                <l xml:id="d007l439" n="439">Sordida, ne tellus saevum exhalaret odorem,</l>
                <l xml:id="d007l440" n="440">Ingenti studio purgant lucemque fatigant.</l>
                <l xml:id="d007l441" n="441">Vix erat orta dies; quos raptae iniuria praedae</l>
                <l xml:id="d007l442" n="442">Traxerat, haud pauci numero se in castra tulerunt.</l>
                <l xml:id="d007l443" n="443">Borsius hos placide verbis solatus amicis</l>
                <l xml:id="d007l444" n="444">Ponere maerorem et duri infortunia casus</l>
                <l xml:id="d007l445" n="445">Ex animo delere monet, cum tristibus hostem</l>
                <l xml:id="d007l446" n="446">Noluerint gaudere diu pia numina factis:</l>
                <l xml:id="d007l447" n="447">'Vestra quidem, socii, non parvo damna senatum</l>
                <l xml:id="d007l448" n="448">Atque omnem pariter populum affecere dolore,</l>
                <l xml:id="d007l449" n="449">Et nos tantorum audita novitate malorum,</l>
                <l xml:id="d007l450" n="450">Si liceat, sumptis volitare per aera pennis</l>
                <l xml:id="d007l451" n="451">Iussere ac subito vestris succurrere rebus.</l>
                <l xml:id="d007l452" n="452">Idque meo ductu atque horum virtute virorum</l>
                <l xml:id="d007l453" n="453">Et superis postquam pia vota iuvantibus actum est,</l>
                <l xml:id="d007l454" n="454">Solemnes ipsis merito persolvere honores</l>
                <l xml:id="d007l455" n="455">Obsequio sacrisque tholis suspendere dona</l>
                <l xml:id="d007l456" n="456">Vos decet. En agite, et vestrum sua protinus illic</l>
                <l xml:id="d007l457" n="457">Quisque recognoscat nostri modo parta labore</l>
                <l xml:id="d007l458" n="458">Militis atque eadem studio servata fideli!'</l>
                <l xml:id="d007l459" n="459">Dixerat, et cuncti grates egere precesque</l>
                <l xml:id="d007l460" n="460">Non parvas adhibent, ut rerum miles et ipse</l>
                <l xml:id="d007l461" n="461">Borsius haud renuant partem accepisse suarum,</l>
                <l xml:id="d007l462" n="462">Sed frustra; atque animis sprevere ingentibus omnes,</l>
                <l xml:id="d007l463" n="463">Quae socii sponte obtulerant, intactaque praeda</l>
                <l xml:id="d007l464" n="464">Redditur. At laetae gentes exutaque vinclis</l>
                <l xml:id="d007l465" n="465">Turba domum repetunt ac Borsi numen adorant.</l>
                <l xml:id="d007l466" n="466">Haud procul hinc lucus Dryadum celeberrimus olim</l>
                <l xml:id="d007l467" n="467">Faunorumque choris tunc alto in colle virebat.</l>
                <l xml:id="d007l468" n="468">Vertice de summo leviter per saxea rivus</l>
                <l xml:id="d007l469" n="469">Terga cadens tenui fugiebat in arva susurro,</l>
                <l xml:id="d007l470" n="470">Donec perspicuum in fontem se cogeret unda.</l>
                <l xml:id="d007l471" n="471">Frondiferae partem sylvae, quae solis ad ortum</l>
                <l xml:id="d007l472" n="472">Vergit, Atestinae simul invasere cohortes.</l>
                <l xml:id="d007l473" n="473">Tum forte arboribus caesis ignique crematis</l>
                <l xml:id="d007l474" n="474">Mundavere soli frontem, positoque trophaeo</l>
                <l xml:id="d007l475" n="475">Aeternum hic pugnae monumentum insigne sacellum</l>
                <l xml:id="d007l476" n="476">Dux pius extruxit Mariaeque dicavit honori</l>
                <l xml:id="d007l477" n="477">Atque hoc caelatum signavit carmine marmor:</l>
                <l xml:id="d007l478" n="478">'Pannoniis victor caesis hanc Borsius aram'.</l>
                <l xml:id="d007l479" n="479">Et iam nona dies aderat, munitaque firmis</l>
                <l xml:id="d007l480" n="480">Undique praesidiis regio, ne transitus hosti</l>
                <l xml:id="d007l481" n="481">Rursus in Italiam pateat, sacrisque peractis</l>
                <l xml:id="d007l482" n="482">Castra movet populisque redit plaudentibus, unde</l>
                <l xml:id="d007l483" n="483">Nuper erat digressus eum revocante senatu.</l>
                <l xml:id="d007l484" n="484">Foederibus ruptis iam quaerere bella Philippum</l>
                <l xml:id="d007l485" n="485">Fama erat; in Venetos odium accendebat adempta</l>
                <l xml:id="d007l486" n="486">Brixia Bergameaeque urbis iactura, simulque</l>
                <l xml:id="d007l487" n="487">Tot praeclarae arces amissae ac fertilis ora,</l>
                <l xml:id="d007l488" n="488">Quam secat aequoreae Minci pater aemulus undae,</l>
                <l xml:id="d007l489" n="489">Piscibus et ripa insignis Benacus amoena,</l>
                <l xml:id="d007l490" n="490">Torquebant animum regis tot vulnera passum.</l>
                <l xml:id="d007l491" n="491">Non tamen elatae vigor ac fiducia mentis</l>
                <l xml:id="d007l492" n="492">Conciderant penitus, mediisque in cladibus ultro</l>
                <l xml:id="d007l493" n="493">Crescebat virtus magis ac spem semper alebat.</l>
                <l xml:id="d007l494" n="494">Ac velut extinctis venantum fraude leaena</l>
                <l xml:id="d007l495" n="495">Pignoribus caris, dum praedam quaeritat absens,</l>
                <l xml:id="d007l496" n="496">Ut primum redit et largo vacua antra cruore</l>
                <l xml:id="d007l497" n="497">Sparsa videt, fremit horrendum et Getula per arva</l>
                <l xml:id="d007l498" n="498">Formidanda ruens ulcisci funera quaerit,</l>
                <l xml:id="d007l499" n="499">Haud secus anguigerum non parva iniuria regem</l>
                <l xml:id="d007l500" n="500">Urbibus amissis in amaram concitat iram</l>
                <l xml:id="d007l501" n="501">Nec reliquum dubitat fortunae exponere regnum,</l>
                <l xml:id="d007l502" n="502">Tristem ignominiam cupiens abolere novoque</l>
                <l xml:id="d007l503" n="503">Prisca resarciri sperans dispendia bello.</l>
                <l xml:id="d007l504" n="504">Principis haec propter Gonzagae ad moenia binos</l>
                <l xml:id="d007l505" n="505">Mitti oratores placuit, qui multa senatus</l>
                <l xml:id="d007l506" n="506">Nomine polliciti magnis honoribus instent</l>
                <l xml:id="d007l507" n="507">Inducantque virum, quando Anguiger arma minetur,</l>
                <l xml:id="d007l508" n="508">Suscipiat belli curam et legionibus unus</l>
                <l xml:id="d007l509" n="509">Imperet. Haec postquam inter se pars utraque summo</l>
                <l xml:id="d007l510" n="510">Composuit studio princepsque in castra profectus,</l>
                <l xml:id="d007l511" n="511">Multa et magna gerit, Venetis conducere rebus</l>
                <l xml:id="d007l512" n="512">Quae putat. Externo quam primum exercitus ingens</l>
                <l xml:id="d007l513" n="513">Milite conficitur, sociorum maxima cogit</l>
                <l xml:id="d007l514" n="514">Auxilia, et frugum variarum summa paratur</l>
                <l xml:id="d007l515" n="515">Copia, visque ingens pecoris servatur ad usum</l>
                <l xml:id="d007l516" n="516">Militis. Arma et equos conquirit, secta reposcit</l>
                <l xml:id="d007l517" n="517">Pabula per populos, victu quodcumque necesse est</l>
                <l xml:id="d007l518" n="518">Praeparat. Antiqui iam pridem turbine belli</l>
                <l xml:id="d007l519" n="519">Diruta restituit purgatis moenia fossis.</l>
                <l xml:id="d007l520" n="520">Tum, quae fida minus Veneto putat, oppida firmis</l>
                <l xml:id="d007l521" n="521">Praesidiis cohibet, ne quicquam hostiliter ausint.</l>
                <l xml:id="d007l522" n="522">Atque homines blande appellans fera pectora mollit</l>
                <l xml:id="d007l523" n="523">Conciliatque sibi officiis placideque regendo.</l>
                <l xml:id="d007l524" n="524">Militiae ratio in castris moresque severi</l>
                <l xml:id="d007l525" n="525">Haud quemquam torpere sinunt inhibentque rapinas</l>
                <l xml:id="d007l526" n="526">Parendique augent studium; nec linquere castra</l>
                <l xml:id="d007l527" n="527">Permissum ducis iniussu iuvenumve magistris</l>
                <l xml:id="d007l528" n="528">Invitis, poenisque nefas punitur acerbis.</l>
                <l xml:id="d007l529" n="529">Nec non tironum veteranis agmina miscet</l>
                <l xml:id="d007l530" n="530">Militibus solitum in morem erudienda suosque</l>
                <l xml:id="d007l531" n="531">Mirandae exemplo accensos virtutis ad altum</l>
                <l xml:id="d007l532" n="532">Perducit decus atque ipsum se vincere certat.</l>
                <l xml:id="d007l533" n="533">At Venetus tali fretus duce singula regis</l>
                <l xml:id="d007l534" n="534">Anguigeri per facta animum deducit et omnes</l>
                <l xml:id="d007l535" n="535">Conatus caute circumspicit obvia magno</l>
                <l xml:id="d007l536" n="536">Contra illaturus, si res petat, arma paratu.</l>
                <l xml:id="d007l537" n="537">Anxius haud aliter vicinis pastor in arvis,</l>
                <l xml:id="d007l538" n="538">Ingentem si forte lupum de vertice montis</l>
                <l xml:id="d007l539" n="539">Prospexit, pecori timet intentisque vagantem</l>
                <l xml:id="d007l540" n="540">Praedatorem oculis solers observat et arcum</l>
                <l xml:id="d007l541" n="541">Saevaque tela parat sociis canibusque vocatis,</l>
                <l xml:id="d007l542" n="542">Improvisum aliqua ne Martius occupet hostis</l>
                <l xml:id="d007l543" n="543">Invadatque gregem et praeda potiatur opima.</l>
                <l xml:id="d007l544" n="544">Dux ubi perspexit coram mirabile Borsi</l>
                <l xml:id="d007l545" n="545">Ingenium, cuius famam perceperat absens,</l>
                <l xml:id="d007l546" n="546">Et, iam conflati gereret quae tempora belli,</l>
                <l xml:id="d007l547" n="547">Ut versare animo secumque expendere coepit,</l>
                <l xml:id="d007l548" n="548">Non solum patrio iuvenem complexus amore est,</l>
                <l xml:id="d007l549" n="549">Verum etiam coluit ceu numen ab aethere missum,</l>
                <l xml:id="d007l550" n="550">Quo sine nulla umquam felix praeclaraque tanti</l>
                <l xml:id="d007l551" n="551">Pugna sub auspicio ducis edita. Nec minus illi</l>
                <l xml:id="d007l552" n="552">Successor, Gonzaga, tuus tribuebat honoris,</l>
                <l xml:id="d007l553" n="553">Catta ferox, merito statua decoratus equestri.</l>
                <l xml:id="d007l554" n="554">Interea Alphonsus Picenis acer in oris</l>
                <l xml:id="d007l555" n="555">Sforziadem ingentis belli terrore premebat,</l>
                <l xml:id="d007l556" n="556">Nondum odii veteres causas oblitus, ab alta</l>
                <l xml:id="d007l557" n="557">Parthenope expulsus quondam et spoliatus amore</l>
                <l xml:id="d007l558" n="558">Reginae varia se mobilitate gerentis.</l>
                <l xml:id="d007l559" n="559">Borsius auxilium iussu genitoris amico</l>
                <l xml:id="d007l560" n="560">Laturus contra regem stipendia namque</l>
                <l xml:id="d007l561" n="561">Cum Veneto pacta explerat, rapit agmina secum</l>
                <l xml:id="d007l562" n="562">Ac se Sforziadae iungit, qui viribus auctis</l>
                <l xml:id="d007l563" n="563">Alphonso metuendus erat: pax deinde secuta.</l>
                <l xml:id="d007l564" n="564">Iamque instabat hyems. Mutinam Rugerius heros</l>
                <l xml:id="d007l565" n="565">Pergit; in hybernis miles per rura locatur".</l>
                <lb/>
            </div1>
            <div1 xml:id="d008" type="section" decls="#md" met="H">
                <head>
                    <title>8</title>
                    <abbr>8</abbr>
                    <bibl source="digital">Annachiara Barizza</bibl>
                </head>
                <l xml:id="d008l1" n="1">"Maximus at lecto ne coelibe duceret aevum</l>
                <l xml:id="d008l2" n="2">Nicoleos, procerum dictis pars instat amicis.</l>
                <l xml:id="d008l3" n="3">Hos inter fama illustres studioque fideque</l>
                <l xml:id="d008l4" n="4">Insignes contra Estensem, Contraria proles,</l>
                <l xml:id="d008l5" n="5">Ugucio, nec non Iacobus, origine cretus</l>
                <l xml:id="d008l6" n="6">Geliola, simul id regi suadere volentes</l>
                <l xml:id="d008l7" n="7">Saepe adeo multa in medium proferre solebant.</l>
                <l xml:id="d008l8" n="8">Pars vero contra obsistit diversaque sentit</l>
                <l xml:id="d008l9" n="9">Multiplicemque patri coetum iam stirpis adultae</l>
                <l xml:id="d008l10" n="10">Obiicit ac summis natos ad sydera tollit</l>
                <l xml:id="d008l11" n="11">Laudibus imperii magnis successibus aptos.</l>
                <l xml:id="d008l12" n="12">Dum tales igitur monitus sub pectore volvit</l>
                <l xml:id="d008l13" n="13">Atque super vario populi sermone superque</l>
                <l xml:id="d008l14" n="14">Connubiis secum princeps dum plurima versat,</l>
                <l xml:id="d008l15" n="15">Sepositis paulum curis atque ocia quaerens</l>
                <l xml:id="d008l16" n="16">Forte maris tractus vastos hominesque ferasque</l>
                <l xml:id="d008l17" n="17">Terrarumque plagas caelo spectabat ab alto</l>
                <l xml:id="d008l18" n="18">Iupiter atque oculos nostrae defixerat urbi.</l>
                <l xml:id="d008l19" n="19">Sollicitum his curis tectorum in parte remota</l>
                <l xml:id="d008l20" n="20">Nicoleon sedisse videt superosque precari,</l>
                <l xml:id="d008l21" n="21">Ut certis animum auguriis firmentque regantque.</l>
                <l xml:id="d008l22" n="22">Continuo Maia genitum vocat atque ita fatur:</l>
                <l xml:id="d008l23" n="23">'Te meminisse reor, nostri fidissime cordis</l>
                <l xml:id="d008l24" n="24">Interpres, quicquid pro cara gessimus olim</l>
                <l xml:id="d008l25" n="25">Ferraria, cum te Paphiam descendere ad urbem</l>
                <l xml:id="d008l26" n="26">Iussimus et duros miserati Estensis amores</l>
                <l xml:id="d008l27" n="27">Multa recusantem Stellam concessimus illi.</l>
                <l xml:id="d008l28" n="28">Nec te fallit, uti redituri ad sydera Borsum</l>
                <l xml:id="d008l29" n="29">Germani post fata velini succedere regno.</l>
                <l xml:id="d008l30" n="30">Cum vero exutus mortali corpore terras</l>
                <l xml:id="d008l31" n="31">Linquet et astra petet, tali Ferraria rege</l>
                <l xml:id="d008l32" n="32">Amisso ne se orbatam penitusque relictam</l>
                <l xml:id="d008l33" n="33">Invisamque deis putet, exoriatur in illa</l>
                <l xml:id="d008l34" n="34">Aemulus Alcidae nostro puer. Ille paternis</l>
                <l xml:id="d008l35" n="35">Succedens opibus sceptrum regale tenebit</l>
                <l xml:id="d008l36" n="36">Nec privata geret, sed magni nomine digna</l>
                <l xml:id="d008l37" n="37">Herculis, Alphonsi regis nutritus in aula.</l>
                <l xml:id="d008l38" n="38">Illic venturae indicium memorabile laudis</l>
                <l xml:id="d008l39" n="39">Ausus paene puer saevo certare duello</l>
                <l xml:id="d008l40" n="40">Quam primum dabit. En video sine lege pudoris</l>
                <l xml:id="d008l41" n="41">Te violaturum, Pandoni, foedera. Cur non</l>
                <l xml:id="d008l42" n="42">Proposito dictisque manes? Obtecta sub illo</l>
                <l xml:id="d008l43" n="43">Quid sibi vult lorica sago? Vetita arma quid affers</l>
                <l xml:id="d008l44" n="44">In pugnam? Haec solos gladios certamina poscunt,</l>
                <l xml:id="d008l45" n="45">Atque datam servare fidem dis testibus ipse</l>
                <l xml:id="d008l46" n="46">Debueras. Quodsi paribus contenditur armis,</l>
                <l xml:id="d008l47" n="47">Quantum vana ferat fraudis fiducia, disces.</l>
                <l xml:id="d008l48" n="48">Non pudet hic versare dolos? Tua tristia certe</l>
                <l xml:id="d008l49" n="49">Facta deos hominesque movent nec victor abibis.</l>
                <l xml:id="d008l50" n="50">Illius ingentes pugnas hostemque fugatum</l>
                <l xml:id="d008l51" n="51">Praecipiti Sarnus Calabrum petere avia cursu</l>
                <l xml:id="d008l52" n="52">Altaque Parthenopes properare ad moenia cernet.</l>
                <l xml:id="d008l53" n="53">Quae Molinellaei famam certaminis aetas</l>
                <l xml:id="d008l54" n="54">Deleat? Et quo rem Venetum paene ipse cadentem</l>
                <l xml:id="d008l55" n="55">Sustentabit eques animo et felicibus armis,</l>
                <l xml:id="d008l56" n="56">Haud dubitans Veneta vitam pro gente pacisci?</l>
                <l xml:id="d008l57" n="57">Quae vero egregie sceptris mox ipse potitus</l>
                <l xml:id="d008l58" n="58">Vel bello vel Pace geret crescentibus annis,</l>
                <l xml:id="d008l59" n="59">Terrarum spargent monumenta aeterna per orbem.</l>
                <l xml:id="d008l60" n="60">Deiectas graviter fraterno funere gentes</l>
                <l xml:id="d008l61" n="61">Spe magna bonus attollet placideque regendo</l>
                <l xml:id="d008l62" n="62">Aversas hominum, si quis fortasse repugnet,</l>
                <l xml:id="d008l63" n="63">Alliciet mentes ad se laudique favebit.</l>
                <l xml:id="d008l64" n="64">Illum etiam generum Ausoniae rex maximus orae</l>
                <l xml:id="d008l65" n="65">Optabit natamque dabit, quae sive pudorem</l>
                <l xml:id="d008l66" n="66">Virgineum spectes, rarae seu munera formae,</l>
                <l xml:id="d008l67" n="67">Sive animi libeat praeclaras quaerere dotes,</l>
                <l xml:id="d008l68" n="68">Seu regale supercilium, seu gentis honores</l>
                <l xml:id="d008l69" n="69">Antiquae et, quicquid fuerat mortalibus ullis</l>
                <l xml:id="d008l70" n="70">Optandum, tibi proponas haec omnia certe,</l>
                <l xml:id="d008l71" n="71">Ut tanto sit digna viro, indulgebimus illi,</l>
                <l xml:id="d008l72" n="72">Et Lianoreis ponentur manibus arae.</l>
                <l xml:id="d008l73" n="73">Hinc etiam venient tot magnae in foedera gentes</l>
                <l xml:id="d008l74" n="74">Sanguinis ac praeter Gallorum ingentia regum</l>
                <l xml:id="d008l75" n="75">Nomina, cognato puerum qui sanguine tangent,</l>
                <l xml:id="d008l76" n="76">Regius Hispana de stirpe et ab orbe Britanno</l>
                <l xml:id="d008l77" n="77">Splendor inardescet; gelidam regnator ad Arcton</l>
                <l xml:id="d008l78" n="78">Maximus ille aderit Caesar, quem maxima regem</l>
                <l xml:id="d008l79" n="79">Roma colit, summi imperii moderator habenae.</l>
                <l xml:id="d008l80" n="80">Adde his Sforziaden, Latii caput orbis, et ex quo</l>
                <l xml:id="d008l81" n="81">Spes omnes hominum late pendere videbis,</l>
                <l xml:id="d008l82" n="82">Sforziaden Maurum, qui pacem gentibus unus</l>
                <l xml:id="d008l83" n="83">Et dare et eripere atque hominum contundere fastus</l>
                <l xml:id="d008l84" n="84">Sic mihi, sic placitum volventibus omnia Parcis</l>
                <l xml:id="d008l85" n="85">Et virtute duce et fato comitante valebit.</l>
                <l xml:id="d008l86" n="86">Felix, perfidia infanda nisi proditor aurum</l>
                <l xml:id="d008l87" n="87">Praetulerit domino atque arcem patefecerit hosti!</l>
                <l xml:id="d008l88" n="88">Huic veneranda pio morum candore Beatrix</l>
                <l xml:id="d008l89" n="89">Nubet, inauratis non commensura Dianae</l>
                <l xml:id="d008l90" n="90">Crinibus, et cui nostra suis mirabitur uxor</l>
                <l xml:id="d008l91" n="91">Esse manus manibus similes, ardentia cuius</l>
                <l xml:id="d008l92" n="92">Lumina luminibus Veneris certantia iures.</l>
                <l xml:id="d008l93" n="93">At tibi laetus Hymen taedas, Isabella, iugales</l>
                <l xml:id="d008l94" n="94">Praeferet, et Iuno in thalamum te pronuba ducet</l>
                <l xml:id="d008l95" n="95">Belligeroque duci iunget, cui Maeonis ora</l>
                <l xml:id="d008l96" n="96">Parebit clarumque dabit cui Mantua nomen,</l>
                <l xml:id="d008l97" n="97">Quem Venetus magno Italiam turbante tumultu</l>
                <l xml:id="d008l98" n="98">Praeficiet bellis, quae maxima surgere cerno</l>
                <l xml:id="d008l99" n="99">Externas inter gentes populosque Latinos.</l>
                <l xml:id="d008l100" n="100">Hac ego, nate, super nihil est quod virgine dicam;</l>
                <l xml:id="d008l101" n="101">Clara satis, quoniam propria virtute futura est.</l>
                <l xml:id="d008l102" n="102">Si tamen huic nobis quicquam libet addere laudi,</l>
                <l xml:id="d008l103" n="103">Forte sub Idaeo non ultima iudice quondam</l>
                <l xml:id="d008l104" n="104">Certantes inter divas Isabella fuisset.</l>
                <l xml:id="d008l105" n="105">Bis geminos fratres Ferraria laeta videbit</l>
                <l xml:id="d008l106" n="106">Semine ab Herculeo. Materni, Alphonse, tenebis</l>
                <l xml:id="d008l107" n="107">Nomen avi ex illis primus magnoque parenti</l>
                <l xml:id="d008l108" n="108">Succedes placida populos ditione gubernans.</l>
                <l xml:id="d008l109" n="109">At Ferdinandus Gallos mira indole reges</l>
                <l xml:id="d008l110" n="110">Attonitos reddet, cum primis acer in annis</l>
                <l xml:id="d008l111" n="111">Arma exercebit iam formidabilis hosti.</l>
                <l xml:id="d008l112" n="112">Nec mora, post illum, sacro qui fulgeat ostro,</l>
                <l xml:id="d008l113" n="113">Nascetur toto Hippolytus venerabilis orbi.</l>
                <l xml:id="d008l114" n="114">Nec Sigismundum non admirabitur aetas</l>
                <l xml:id="d008l115" n="115">Postera, cum dignos generoso principe mores</l>
                <l xml:id="d008l116" n="116">Et faciem aspiciet, qualem pulcherrimus olim,</l>
                <l xml:id="d008l117" n="117">Dum puer incoleret Delon, praestabat Apollo.</l>
                <l xml:id="d008l118" n="118">Tu quoque Bentivolo Annibali iam debita coniux</l>
                <l xml:id="d008l119" n="119">Ingentem huic olim generi, Lucretia, famam</l>
                <l xml:id="d008l120" n="120">Virginea probitate dabis. Dehinc sanguine clarus</l>
                <l xml:id="d008l121" n="121">Estensi meritisque suis orietur Iulus.</l>
                <l xml:id="d008l122" n="122">Testis erit frater Tiberini fluminis Arnus,</l>
                <l xml:id="d008l123" n="123">Qua Florentinum eripiet virtute periclis.</l>
                <l xml:id="d008l124" n="124">Natorum hac felix turba pater, horrida saevam</l>
                <l xml:id="d008l125" n="125">Cum secum intulerint Calabri ducis arma procellam</l>
                <l xml:id="d008l126" n="126">Herculeasque canet servata Hetruria laudes.</l>
                <l xml:id="d008l127" n="127">Seditione ducum turbatis undique rebus</l>
                <l xml:id="d008l128" n="128">Cum furere Insubres inter se ac bella movere</l>
                <l xml:id="d008l129" n="129">Alter in exitium alterius caedesque vicissim</l>
                <l xml:id="d008l130" n="130">Moliri incipient stimulante cupidine regni,</l>
                <l xml:id="d008l131" n="131">Quae reget imperium sublato fraude suorum</l>
                <l xml:id="d008l132" n="132">Coniuge, consiliis quo fidi utantur amici,</l>
                <l xml:id="d008l133" n="133">Hunc Bona quam primum tanto in discrimine ad urbem</l>
                <l xml:id="d008l134" n="134">Accerset neque reginam haec fiducia fallet.</l>
                <l xml:id="d008l135" n="135">Namque insurgentes per regnum hoc vindice motus</l>
                <l xml:id="d008l136" n="136">Comprimet ac posita formidine cuncta quiescent,</l>
                <l xml:id="d008l137" n="137">Si non destiterit dare sana monentibus aures.</l>
                <l xml:id="d008l138" n="138">Tempus erit, cum non parvo insurgente tumultu</l>
                <l xml:id="d008l139" n="139">Et patriam audaci puero turbante quietem</l>
                <l xml:id="d008l140" n="140">Illi adero tristesque minas in gaudia vertam.</l>
                <l xml:id="d008l141" n="141">Herculeane manu castra expugnanda relinquam</l>
                <l xml:id="d008l142" n="142">Marzani ducis ac celebris fera proelia Punctae?</l>
                <l xml:id="d008l143" n="143">Hostis enim, Eridani qua prominet alvus in undas,</l>
                <l xml:id="d008l144" n="144">Tunc vallo fossaque locum munire parabit.</l>
                <l xml:id="d008l145" n="145">Pro patria vero, pro libertate suorum</l>
                <l xml:id="d008l146" n="146">Ille minas contra ingentes hostisque locique</l>
                <l xml:id="d008l147" n="147">Acer in arma ruit, prostrataque caede cruenta</l>
                <l xml:id="d008l148" n="148">In mare sanguineis undis Padus agmina volvet.</l>
                <l xml:id="d008l149" n="149">Teque tuo captum, Antoni, cum milite victor</l>
                <l xml:id="d008l150" n="150">Abducet totaque hostem regione fugabit.</l>
                <l xml:id="d008l151" n="151">Nec minus huic laudis summa virtute recepta</l>
                <l xml:id="d008l152" n="152">Quam primum Stellata dabit, portisque potita</l>
                <l xml:id="d008l153" n="153">Et victrix iam paene phalanx cum irruperit arcem.</l>
                <l xml:id="d008l154" n="154">Magnanimi adventu Estensis conversa repente</l>
                <l xml:id="d008l155" n="155">Mutatis retro caedet fors rebus, et inter</l>
                <l xml:id="d008l156" n="156">Limine portarum et ripa caedentur in alta</l>
                <l xml:id="d008l157" n="157">Undique circumventi hostes, truncataque ferro</l>
                <l xml:id="d008l158" n="158">Pars cadet et rapido occumbet pars flumine mersa,</l>
                <l xml:id="d008l159" n="159">Pontis et immensi ferro compage refracta</l>
                <l xml:id="d008l160" n="160">Atque igni propere exusta navesque virique</l>
                <l xml:id="d008l161" n="161">Victoris venient sub iura, et belliger ille</l>
                <l xml:id="d008l162" n="162">Imola captivus laetam ducetur ad urbem.</l>
                <l xml:id="d008l163" n="163">Plurima ob invidiam passum praesentia nostra</l>
                <l xml:id="d008l164" n="164">Eriget in melius iuvenem; discordia pulso</l>
                <l xml:id="d008l165" n="165">Victa dabit livore manus, infensa resident</l>
                <l xml:id="d008l166" n="166">Corda patrum positis odiis ipsumque fovebunt,</l>
                <l xml:id="d008l167" n="167">Infractisque malis animo fata aspera vincet.</l>
                <l xml:id="d008l168" n="168">Qua novus hic demum Alcides ratione, quibusve</l>
                <l xml:id="d008l169" n="169">Quotve modis, qualive insigniet ordine, quantove</l>
                <l xml:id="d008l170" n="170">Augebit sumptu et quanta vi muniet urbem?</l>
                <l xml:id="d008l171" n="171">Tantum complectens iaciet sua moenia campi,</l>
                <l xml:id="d008l172" n="172">Ut novus antiquum prolata mole laborem</l>
                <l xml:id="d008l173" n="173">Ambitus exuperet, turritosque undique muros</l>
                <l xml:id="d008l174" n="174">Cinget inexhausto latissima gurgite fossa.</l>
                <l xml:id="d008l175" n="175">Prisca quoque ingenti studio iuvenescere passim</l>
                <l xml:id="d008l176" n="176">Et nova tam subito poni mirabere templa.</l>
                <l xml:id="d008l177" n="177">Nec minus insignes matrumque virumque verenda</l>
                <l xml:id="d008l178" n="178">Relligione choros, pia qui penetralia curent,</l>
                <l xml:id="d008l179" n="179">Deliget ornatusque sacros impartiet aris,</l>
                <l xml:id="d008l180" n="180">Quales nulla prius viderunt saecula, sive</l>
                <l xml:id="d008l181" n="181">Tot varios cultus, seu ditia munera quaeres.</l>
                <l xml:id="d008l182" n="182">Innumerosque domos populosae suggeret urbi,</l>
                <l xml:id="d008l183" n="183">Porticibus fora marmoreis ac fonte perenni,</l>
                <l xml:id="d008l184" n="184">Rem populo gratam nec commoditate carentem,</l>
                <l xml:id="d008l185" n="185">Exornabit, eruntque super vestigia primi</l>
                <l xml:id="d008l186" n="186">Nulla situs. Spacio meliore palacia surgent</l>
                <l xml:id="d008l187" n="187">Regia. Quid pulchras aedes Belfloris amoeni</l>
                <l xml:id="d008l188" n="188">Commemorem hostilis passas incendia dextrae?</l>
                <l xml:id="d008l189" n="189">Quas opere egregio et magnis ad sydera cunctas</l>
                <l xml:id="d008l190" n="190">Restituet subito impensis, primumque nitorem</l>
                <l xml:id="d008l191" n="191">Structurae insignis ratio picturaque vincet.</l>
                <l xml:id="d008l192" n="192">Nec virides gratis deerunt secessibus horti,</l>
                <l xml:id="d008l193" n="193">Phaeacum vario sylvas qui germine vincent.</l>
                <l xml:id="d008l194" n="194">Quis Belriguardi eximium et memorabile, quod nunc</l>
                <l xml:id="d008l195" n="195">Nicoleos molitur, opus iam nescit? At illud</l>
                <l xml:id="d008l196" n="196">Arte nova usque adeo augebit labor Herculis, ut quae</l>
                <l xml:id="d008l197" n="197">Miratur praesens aetas, eadem illa nepotes</l>
                <l xml:id="d008l198" n="198">Parva putent, oculis ubi se nova forma locorum</l>
                <l xml:id="d008l199" n="199">Offeret atque urbi similis se machina tollet,</l>
                <l xml:id="d008l200" n="200">Tantum amplexa soli pinnatoque ardua muro.</l>
                <l xml:id="d008l201" n="201">Imperfectae arcis, veterem quam nomine dicunt,</l>
                <l xml:id="d008l202" n="202">Difficile in primis coeptum magnique laboris,</l>
                <l xml:id="d008l203" n="203">Nunc etiam pendet vasta interruptaque moles.</l>
                <l xml:id="d008l204" n="204">Ille manum huic operi imponet, cum regna tenebit;</l>
                <l xml:id="d008l205" n="205">Actutum absolvet, neque enim satis esse putabit</l>
                <l xml:id="d008l206" n="206">Res magnas magnos reges coepisse, nisi illas</l>
                <l xml:id="d008l207" n="207">Et cito perficiant semperque ingentia curent.</l>
                <l xml:id="d008l208" n="208">Nec non castelli deiectas fulmine turres</l>
                <l xml:id="d008l209" n="209">Eridani iuxta ripam instaurabit et addet</l>
                <l xml:id="d008l210" n="210">Plurima digna loco; magnis disiecta ruinis</l>
                <l xml:id="d008l211" n="211">Saxa ubi praeteriens populus modo viderat, illic</l>
                <l xml:id="d008l212" n="212">Murorum ad caelum fastigia tanta repente</l>
                <l xml:id="d008l213" n="213">Attonito similis consurgere cernet et illa</l>
                <l xml:id="d008l214" n="214">Tam subito manibus hominum perfecta negabit.</l>
                <l xml:id="d008l215" n="215">Gutture septeno minitans Lerneia quondam</l>
                <l xml:id="d008l216" n="216">Vix tantum Herculeo decus attulit hydra labori</l>
                <l xml:id="d008l217" n="217">Debellata manu toties, quantum afferet illi</l>
                <l xml:id="d008l218" n="218">Nominis ad cultum nulla non arte redacta</l>
                <l xml:id="d008l219" n="219">Tot stagnis regio informis cannaque palustri</l>
                <l xml:id="d008l220" n="220">Foeda prius, mox planities pulcherrima visu,</l>
                <l xml:id="d008l221" n="221">Frugibus immensis foecunda et commoda Bacchi</l>
                <l xml:id="d008l222" n="222">Muneribus, grato aucupio et venatibus apta.</l>
                <l xml:id="d008l223" n="223">Huius nulla fidem poterit divertere ab aequo</l>
                <l xml:id="d008l224" n="224">Gratia, non terror, non spes. Hoc sentiet omnis</l>
                <l xml:id="d008l225" n="225">Italia atque Italis qui longe a finibus absunt.</l>
                <l xml:id="d008l226" n="226">Hoc sibi comperto Lodovicus Sfortia, rerum</l>
                <l xml:id="d008l227" n="227">Magnarum eventu poscente ubi liquerit urbem,</l>
                <l xml:id="d008l228" n="228">Huic dabit imperii curam suaque omnia credet</l>
                <l xml:id="d008l229" n="229">Praesidia et decus et cara cum coniuge natos.</l>
                <l xml:id="d008l230" n="230">Maximus huic etiam patrias rediturus ad oras</l>
                <l xml:id="d008l231" n="231">Carolus et Ligurum portus committet et arces</l>
                <l xml:id="d008l232" n="232">Anguigeri ducis adsensu, pignusque sequestrum</l>
                <l xml:id="d008l233" n="233">Communis sine labe diu servabit amicus.</l>
                <l xml:id="d008l234" n="234">Multa quoque haud ulli inferior vel fortibus armis</l>
                <l xml:id="d008l235" n="235">Vel pietate geret, quae singula dicere longum est.</l>
                <l xml:id="d008l236" n="236">Quare, age, ne tantum amittat Ferraria laudis,</l>
                <l xml:id="d008l237" n="237">Neu propriae genitor stirpi invidisse putetur,</l>
                <l xml:id="d008l238" n="238">Auspiciis superis vinclo se offerre iugali</l>
                <l xml:id="d008l239" n="239">Nicoleos dictisque adhibere fidelibus aures</l>
                <l xml:id="d008l240" n="240">Ne dubitet, prolemque ferat de coniuge, quae iam</l>
                <l xml:id="d008l241" n="241">Parta illi Italiae extremis in finibus orta,</l>
                <l xml:id="d008l242" n="242">Nunc tu illum super his dubio permulta moventem</l>
                <l xml:id="d008l243" n="243">Secum animo invenies secreta in sede palati et,</l>
                <l xml:id="d008l244" n="244">Quid iubeam, quid agat, quae sint ventura, docebis'.</l>
                <l xml:id="d008l245" n="245">Dixerat. Extemplo dilapsus ab aethere pennis</l>
                <l xml:id="d008l246" n="246">Accelerat Tegaeus iter, quo tendere iussus.</l>
                <l xml:id="d008l247" n="247">Iamque mare et terras transcenderat et nova cernit</l>
                <l xml:id="d008l248" n="248">Moenia, quae magnus lato Padus alluit amne.</l>
                <l xml:id="d008l249" n="249">Haec adit atque refert summi mandata parentis.</l>
                <l xml:id="d008l250" n="250">Tum levis ad caelum medio in sermone refugit.</l>
                <l xml:id="d008l251" n="251">Nicoleos visa stupefactus imagine tanti</l>
                <l xml:id="d008l252" n="252">Numinis atque animo expendens, quae plurima coram</l>
                <l xml:id="d008l253" n="253">Audierat, laetus paret populique vocatos</l>
                <l xml:id="d008l254" n="254">Primores Iovis ipse docet sententia quae sit,</l>
                <l xml:id="d008l255" n="255">Omnia commemorans, et mentem aptat hymenaeis.</l>
                <l xml:id="d008l256" n="256">Rizardam forma insignem castoque pudore</l>
                <l xml:id="d008l257" n="257">Salluciaque domo genitam, quoniam omnia princeps</l>
                <l xml:id="d008l258" n="258">Conciliis agit, unanimes legere novisque</l>
                <l xml:id="d008l259" n="259">Connubiis statuere diem; dehinc cuncta parantur.</l>
                <l xml:id="d008l260" n="260">Iamque dies, taedae quam constituere iugali,</l>
                <l xml:id="d008l261" n="261">Instabat. Iussu patrio contermina Gallis</l>
                <l xml:id="d008l262" n="262">Oppida adire parat ducendae virginis ergo</l>
                <l xml:id="d008l263" n="263">Borsius ad magni regalia tecta mariti.</l>
                <l xml:id="d008l264" n="264">Illum delecti proceres comitantur euntem,</l>
                <l xml:id="d008l265" n="265">Dives equis manus atque opulento splendida cultu.</l>
                <l xml:id="d008l266" n="266">Maximus hos inter cultor pietatis et aequi</l>
                <l xml:id="d008l267" n="267">Nec minus imperii Estensis fortissimus olim</l>
                <l xml:id="d008l268" n="268">Ugucio defensor adest, Contraria proles</l>
                <l xml:id="d008l269" n="269">Quem magnum fama et gestis huic addidit urbi.</l>
                <l xml:id="d008l270" n="270">Nec senioris abest Antoni clara propago,</l>
                <l xml:id="d008l271" n="271">Sese Albertus agens placido Constabilis ore,</l>
                <l xml:id="d008l272" n="272">Consilioque manuque bonus clarisque Minervae</l>
                <l xml:id="d008l273" n="273">Artibus instructus, quo tu satus, optime Paule,</l>
                <l xml:id="d008l274" n="274">Bis senos qui nunc inter considere patres</l>
                <l xml:id="d008l275" n="275">Conspiceris iudex magni censorque senatus</l>
                <l xml:id="d008l276" n="276">Et patriae summoque duci carissimus aeque</l>
                <l xml:id="d008l277" n="277">Rem populi curas et publica iura tueris.</l>
                <l xml:id="d008l278" n="278">Venit et armorum egregie bellique peritus</l>
                <l xml:id="d008l279" n="279">Et gaudens Feltrinus equis cultuque nitenti,</l>
                <l xml:id="d008l280" n="280">Boiardae eximium stirpis decus, agmine pulchro</l>
                <l xml:id="d008l281" n="281">Natorum quondam insignis, tibi, clare, futurus</l>
                <l xml:id="d008l282" n="282">Mox avus, Aonidum cultor Matthaee sororum.</l>
                <l xml:id="d008l283" n="283">Hunc neque maiorum nec temporis acta latebant</l>
                <l xml:id="d008l284" n="284">Ulla sui, gratisque inerat facundia verbis.</l>
                <l xml:id="d008l285" n="285">Quin etiam comitem se Antonius addit eunti,</l>
                <l xml:id="d008l286" n="286">Obicia de gente satus, non inscius idem</l>
                <l xml:id="d008l287" n="287">Artis Apollineae divesque et sanguine clarus.</l>
                <l xml:id="d008l288" n="288">His Petrus antiqua Marocellus origine cretus</l>
                <l xml:id="d008l289" n="289">Accessit, luxus nimii contemptor et omneis</l>
                <l xml:id="d008l290" n="290">Delicias horrens animoque et corpore praestans.</l>
                <l xml:id="d008l291" n="291">Tu quoque, cum generis series annosa vetusti</l>
                <l xml:id="d008l292" n="292">Deficeret Turcique haeres tunc sanguinis unus</l>
                <l xml:id="d008l293" n="293">Praestares, at nunc generosa prole beatus,</l>
                <l xml:id="d008l294" n="294">Albertine, tuo pariter cum principe laetus</l>
                <l xml:id="d008l295" n="295">Carpis iter, non aeris egens nec prodigus ultra,</l>
                <l xml:id="d008l296" n="296">Quam decet, ac parto parcens morisque securi.</l>
                <l xml:id="d008l297" n="297">Nec minus Andream misisse Pirundula gaudet,</l>
                <l xml:id="d008l298" n="298">Tyrrhenis olim soboles maioribus orta,</l>
                <l xml:id="d008l299" n="299">Egregium studiis iuvenem formaque decenti,</l>
                <l xml:id="d008l300" n="300">Qui sensus animi varios facundus et acer</l>
                <l xml:id="d008l301" n="301">Exprimeret, cupidus laudum et sectator honesti.</l>
                <l xml:id="d008l302" n="302">Largus et, ex imo coleret qui pectore amicos,</l>
                <l xml:id="d008l303" n="303">Affuit et pariter veniens de gente Sacrata</l>
                <l xml:id="d008l304" n="304">Scipio, cui facile ingenium moresque benigni,</l>
                <l xml:id="d008l305" n="305">Dives et egregio Borsi iam notus amore.</l>
                <l xml:id="d008l306" n="306">Hos inter laeta se fronte Ariostus agebat</l>
                <l xml:id="d008l307" n="307">Alta mente potens Iacobus et inscius irae,</l>
                <l xml:id="d008l308" n="308">Libertate sua gaudens, quem ruris amoeni</l>
                <l xml:id="d008l309" n="309">Cura tenet, cui prima canum accipitrumque voluptas,</l>
                <l xml:id="d008l310" n="310">Tum rerum, quascumque illi fortuna dedisset,</l>
                <l xml:id="d008l311" n="311">Qui partem haud nollet caris posuisse propinquis.</l>
                <l xml:id="d008l312" n="312">Nec non corporibus magnis et viribus ambo</l>
                <l xml:id="d008l313" n="313">Praestantes aevoque pares florente Roberti</l>
                <l xml:id="d008l314" n="314">Conveniunt, frater Iano cum fratre Philippus.</l>
                <l xml:id="d008l315" n="315">Horum fama refert Syria Tripolique relictis</l>
                <l xml:id="d008l316" n="316">Italiam advectos urbem hanc tenuisse parentes</l>
                <l xml:id="d008l317" n="317">Estensique diu primos sub gente fuisse.</l>
                <l xml:id="d008l318" n="318">Nec Pius hinc Albertus abest, celeberrima Carpi</l>
                <l xml:id="d008l319" n="319">Quicum sceptra tenet patrisque Galassius arvis</l>
                <l xml:id="d008l320" n="320">Imperat. Hunc sequitur Mutinae decus, inclytus armis</l>
                <l xml:id="d008l321" n="321">Atque fide insignis Guidus, Rangona propago,</l>
                <l xml:id="d008l322" n="322">Optimus eloquio et Musarum dulcis alumnus.</l>
                <l xml:id="d008l323" n="323">Nicoleos primae insignis tunc flore iuventae</l>
                <l xml:id="d008l324" n="324">Additur his, Strozae proles clarissima Nannis.</l>
                <l xml:id="d008l325" n="325">Ipse etiam, si quo in numero me forte putabis,</l>
                <l xml:id="d008l326" n="326">Adfueram et rerum venio certissimus autor,</l>
                <l xml:id="d008l327" n="327">A genitore puer peregrinas missus ad oras.</l>
                <l xml:id="d008l328" n="328">Tum, quibus Estensis regali curia sumptu</l>
                <l xml:id="d008l329" n="329">Prospicit, et quos pulchra tulit Ferraria, quosque</l>
                <l xml:id="d008l330" n="330">Aemiliae regio atque urbes misere propinquae,</l>
                <l xml:id="d008l331" n="331">Conveniunt laetique viam magno agmine carpunt.</l>
                <l xml:id="d008l332" n="332">Liquerat immensas refugi post terga paludes</l>
                <l xml:id="d008l333" n="333">Bondomagi generosa cohors atque undique circum</l>
                <l xml:id="d008l334" n="334">Piscosis Finale vadis nemorosaque quondam</l>
                <l xml:id="d008l335" n="335">Pascua, nunc hominum felici exculta labore</l>
                <l xml:id="d008l336" n="336">Praedia transierat Scultennae proxima ripis.</l>
                <l xml:id="d008l337" n="337">Devenere locos, ubi largo turbidus imbre</l>
                <l xml:id="d008l338" n="338">Amnis et exundans nivibus sine more solutis</l>
                <l xml:id="d008l339" n="339">Exierat late et ripas superaverat altas</l>
                <l xml:id="d008l340" n="340">Aggeribus simul abruptis et cuncta tenebat.</l>
                <l xml:id="d008l341" n="341">Hic comitum nova res oculisque animoque pavorem</l>
                <l xml:id="d008l342" n="342">Iniicit atque ita suppressis cunctantur habenis</l>
                <l xml:id="d008l343" n="343">Praecipites veriti fossas, quas unda tegebat.</l>
                <l xml:id="d008l344" n="344">Dumque alios dubitare videt, puer ecce Philippi</l>
                <l xml:id="d008l345" n="345">Urget equum stimulis camposque ingressus aquarum</l>
                <l xml:id="d008l346" n="346">Se reperire viam, certo quae limite ducat,</l>
                <l xml:id="d008l347" n="347">Confidit. Vixdum a terra procul arduus illum</l>
                <l xml:id="d008l348" n="348">Abstulerat sonipes, violentia fluminis ambos</l>
                <l xml:id="d008l349" n="349">Corripuit simul involvens hominemque ferumque</l>
                <l xml:id="d008l350" n="350">Vorticibus rapidis altoque in gurgite mersit.</l>
                <l xml:id="d008l351" n="351">Iamque extrema die pars caelo restat, et atris</l>
                <l xml:id="d008l352" n="352">Humentem nimbis obducunt aera nubes</l>
                <l xml:id="d008l353" n="353">Atque suis noctem cogunt properare tenebris.</l>
                <l xml:id="d008l354" n="354">Tum moesti comites nulla succurrere postquam</l>
                <l xml:id="d008l355" n="355">Arte valent caecisque latent miseranda sub undis</l>
                <l xml:id="d008l356" n="356">Corpora, consensu ingenti vestigia retro</l>
                <l xml:id="d008l357" n="357">In loca tuta fremunt cuncti referenda, priusquam</l>
                <l xml:id="d008l358" n="358">Occupet errantes nox in discrimine tanto.</l>
                <l xml:id="d008l359" n="359">Nuntius interea affertur sparsisse minores</l>
                <l xml:id="d008l360" n="360">A tergo quoque flumen aquas et ubique refractis</l>
                <l xml:id="d008l361" n="361">Riparum obiicibus furere et nullam esse relictam</l>
                <l xml:id="d008l362" n="362">Spem reditus; tanta impulerat se mole vorago.</l>
                <l xml:id="d008l363" n="363">Iam fragor auditur longeque sonantibus undis</l>
                <l xml:id="d008l364" n="364">Hinc atque hinc trepida formidine pectora turbant,</l>
                <l xml:id="d008l365" n="365">Deprensique malo ancipiti, quo tendere gressum</l>
                <l xml:id="d008l366" n="366">Expediat, simul exquirunt. Sic navita quando</l>
                <l xml:id="d008l367" n="367">Fluctibus in mediis Borea vexatus et Austro</l>
                <l xml:id="d008l368" n="368">Non parcente polo nimbis sub Orionis ortu,</l>
                <l xml:id="d008l369" n="369">Qua tempestati eripiat navimque virosque,</l>
                <l xml:id="d008l370" n="370">Cogitat et caelum et terras pontumque veretur.</l>
                <l xml:id="d008l371" n="371">At non magnanimi solers vigilantia Borsi</l>
                <l xml:id="d008l372" n="372">Languit aut oblita sui est, faciemve pericli</l>
                <l xml:id="d008l373" n="373">Horruit instantis, non aetas obstitit, alta</l>
                <l xml:id="d008l374" n="374">Quo minus a virtute animi cunctisque salubre,</l>
                <l xml:id="d008l375" n="375">Quodque illi rerum sors ultima poscere visa est,</l>
                <l xml:id="d008l376" n="376">Consilium primus caperet. Nam quattuor omni</l>
                <l xml:id="d008l377" n="377">Ex numero validos iuvenes nandique peritos</l>
                <l xml:id="d008l378" n="378">Eligit. Hi pariter nota regione viarum</l>
                <l xml:id="d008l379" n="379">Desiliunt ab equis et longa hastilia gestant</l>
                <l xml:id="d008l380" n="380">Et vada praetentant caute foveasque latentes.</l>
                <l xml:id="d008l381" n="381">Hos inter medius niveo per fluminis arva</l>
                <l xml:id="d008l382" n="382">Tendit equo innocuus; comitum dehinc ordine longo</l>
                <l xml:id="d008l383" n="383">Caetera pone manus sequitur. Dissultat aquarum</l>
                <l xml:id="d008l384" n="384">Lubrica planities gressuque agitatur equorum.</l>
                <l xml:id="d008l385" n="385">Sic per mille vias sinuosis orbibus errans</l>
                <l xml:id="d008l386" n="386">Optata demum pubes tellure potita est</l>
                <l xml:id="d008l387" n="387">Et Mutinam sese multa iam nocte recepit.</l>
                <l xml:id="d008l388" n="388">Hinc ubi digressi Situlae praevertimur amnem,</l>
                <l xml:id="d008l389" n="389">Mox vetus occurrit regni imperiique paterni</l>
                <l xml:id="d008l390" n="390">Gurgite arenoso dirimens confinia Lencis,</l>
                <l xml:id="d008l391" n="391">Parmaque civili toties agitata tumultu</l>
                <l xml:id="d008l392" n="392">Armorum et varias experta Placentia clades</l>
                <l xml:id="d008l393" n="393">Linquuntur, laudisque tenens de nomine nomen</l>
                <l xml:id="d008l394" n="394">Hospicio laetos urbs excipit. Inde profectis</l>
                <l xml:id="d008l395" n="395">Se Ticinum offert celebratum legibus almis.</l>
                <l xml:id="d008l396" n="396">Huc procerum ingentem numerum praemiserat heros</l>
                <l xml:id="d008l397" n="397">Anguiger. Hi magnos nobis impendere honores.</l>
                <l xml:id="d008l398" n="398">Inde ad conspectum regis perducere iussi.</l>
                <l xml:id="d008l399" n="399">Cusagi tum forte ipsum genialia tempe</l>
                <l xml:id="d008l400" n="400">Detinuere ducem, quo nos comitatur euntes</l>
                <l xml:id="d008l401" n="401">Fidus et imprimis gratus Scaramuza Philippo,</l>
                <l xml:id="d008l402" n="402">Stirpe Vicecomitum insignis, facundus et omni</l>
                <l xml:id="d008l403" n="403">Dulcis in alloquio, gravibus maturior annis.</l>
                <l xml:id="d008l404" n="404">Nec minus a tergo Insubres nostrique sequuntur</l>
                <l xml:id="d008l405" n="405">Atque viam alterno pariter sermone levantes</l>
                <l xml:id="d008l406" n="406">Gratantur falluntque diem. Iam luce fugata</l>
                <l xml:id="d008l407" n="407">Umbra tegit terras, nullisque micantibus astris</l>
                <l xml:id="d008l408" n="408">Luna silet, solisque vicem funalia reddunt.</l>
                <l xml:id="d008l409" n="409">Tandem ubi Cusagum nos accessisse relatum est,</l>
                <l xml:id="d008l410" n="410">Fit strepitus, variis resonat clamoribus aula,</l>
                <l xml:id="d008l411" n="411">Undique conveniunt ad regem et limina complent.</l>
                <l xml:id="d008l412" n="412">Mille simul lychnos famuli accenduntque feruntque.</l>
                <l xml:id="d008l413" n="413">At chorus incedit iuvenum, quos induit ardens</l>
                <l xml:id="d008l414" n="414">Purpura. Tum praeter solitum venerandus ab altis</l>
                <l xml:id="d008l415" n="415">Occurrit gradibus longa cum veste Philippus.</l>
                <l xml:id="d008l416" n="416">Borsius, ut primum certus pervenit ad aures</l>
                <l xml:id="d008l417" n="417">Rumor adesse ducem et longum circumspicit agmen,</l>
                <l xml:id="d008l418" n="418">Ad terram defertur equo pedes ipse relicto</l>
                <l xml:id="d008l419" n="419">Summissoque genu et prono cervice tyrannum</l>
                <l xml:id="d008l420" n="420">Progressus placida venientem fronte salutat.</l>
                <l xml:id="d008l421" n="421">Hoc facit Ugucio, facit hoc Albertus uterque,</l>
                <l xml:id="d008l422" n="422">Hoc reliqui proceres, hoc caetera deinde iuventus.</l>
                <l xml:id="d008l423" n="423">At princeps iuveni dextram porrexit inhaerens</l>
                <l xml:id="d008l424" n="424">Amplexu patrio terraque attollit et inde</l>
                <l xml:id="d008l425" n="425">Ad circumstantes socios se voce manuque</l>
                <l xml:id="d008l426" n="426">Convertit vultuque excepit laetus amico.</l>
                <l xml:id="d008l427" n="427">Nec tamen omnino nostrorum carpere primos</l>
                <l xml:id="d008l428" n="428">Destitit, haud veritos iuvenem obiectare periclis,</l>
                <l xml:id="d008l429" n="429">Qualia multa solent nocturni inducere casus.</l>
                <l xml:id="d008l430" n="430">Borsius at magno visendi regis amore</l>
                <l xml:id="d008l431" n="431">Id se sponte sua incautum voluisse fatetur</l>
                <l xml:id="d008l432" n="432">Et quae conveniunt primis congressibus addit.</l>
                <l xml:id="d008l433" n="433">Atque hic subridens princeps 'nos istius', inquit,</l>
                <l xml:id="d008l434" n="434">'Esse animi memores semper decet, optime Borsi.</l>
                <l xml:id="d008l435" n="435">Nunc vero adventusque tuus cornitumque tuorum</l>
                <l xml:id="d008l436" n="436">Laetitia ingenti nos afficit. Ut mea dextro</l>
                <l xml:id="d008l437" n="437">Te sub tecta libens venientem numine cerno!</l>
                <l xml:id="d008l438" n="438">Ut mihi gratus ades! Genitor praeclarus ut ista</l>
                <l xml:id="d008l439" n="439">Totus in effigie est! Iuvenem florentibus annis</l>
                <l xml:id="d008l440" n="440">Saepe meos iuvenis memini subiisse penates</l>
                <l xml:id="d008l441" n="441">Advectum ob varias causas, quo tempore victor</l>
                <l xml:id="d008l442" n="442">Ipse viros inter simulantes dura sub armis</l>
                <l xml:id="d008l443" n="443">Proelia saepe suas palmam referebat ad urbes.</l>
                <l xml:id="d008l444" n="444">Talis in incessu fuit, idem vultus in illo,</l>
                <l xml:id="d008l445" n="445">Corporis idem habitus, eadem illi verba fuere'.</l>
                <l xml:id="d008l446" n="446">Talia commemorat thalamique ad limina ducit.</l>
                <l xml:id="d008l447" n="447">Illic multiplici variata aulaea colore</l>
                <l xml:id="d008l448" n="448">Parietibus pendent, laqueariaque eminus auro</l>
                <l xml:id="d008l449" n="449">Fulgent, atque solum instratis latet omne tapetis.</l>
                <l xml:id="d008l450" n="450">Nec non purpureum capite aurea sustinet alto</l>
                <l xml:id="d008l451" n="451">Sponda torum. Hunc circa insignis cortina superque</l>
                <l xml:id="d008l452" n="452">Tenditur artificis miro contexta labore.</l>
                <l xml:id="d008l453" n="453">Illius in medio viridanti margine cinctus</l>
                <l xml:id="d008l454" n="454">Fons erat et tenui filo simulata rigabat</l>
                <l xml:id="d008l455" n="455">Nascentes flores in molli gramine lympha.</l>
                <l xml:id="d008l456" n="456">Formosusque puer venando fessus, ab aestu</l>
                <l xml:id="d008l457" n="457">Dum fugit, irrigui vestigia fontis ad undam</l>
                <l xml:id="d008l458" n="458">Ferre videbatur primoque haurire nitentes</l>
                <l xml:id="d008l459" n="459">Ore lacus; atque hinc propriam speculatus in undis</l>
                <l xml:id="d008l460" n="460">Effigiem sese ipse novo correptus amore</l>
                <l xml:id="d008l461" n="461">Nequicquam ardebat, donec miserabile votum</l>
                <l xml:id="d008l462" n="462">Nominis in florem similis mutavit amantem.</l>
                <l xml:id="d008l463" n="463">Tum procul excelso montis de vertice nympha</l>
                <l xml:id="d008l464" n="464">Moesta dabat lachrymas ingratae oblita repulsae.</l>
                <l xml:id="d008l465" n="465">Parte alia coniux lethali saucia morsu</l>
                <l xml:id="d008l466" n="466">Threicium vatem in lachrymis linquebat amaris</l>
                <l xml:id="d008l467" n="467">Immanem aspiciens alternis orbibus hydrum</l>
                <l xml:id="d008l468" n="468">Serpere per viridis herbas et sibila colla</l>
                <l xml:id="d008l469" n="469">Tollere et ad solitas trepidum properare latebras.</l>
                <l xml:id="d008l470" n="470">Illam vicino in letho pallere putares</l>
                <l xml:id="d008l471" n="471">Ac roseas mutare genas gratumque decorem,</l>
                <l xml:id="d008l472" n="472">Cum se iam toto fudisset corpore virus.</l>
                <l xml:id="d008l473" n="473">At vates fidibusque suis et carmine sacro</l>
                <l xml:id="d008l474" n="474">Fretus ad immites Erebi descenderat umbras</l>
                <l xml:id="d008l475" n="475">Iamque ibat consorte tori sub lege recepta</l>
                <l xml:id="d008l476" n="476">Victor et inferni regnum lachrymabile Ditis</l>
                <l xml:id="d008l477" n="477">Paene relinquebat, cum rupto foedere munus</l>
                <l xml:id="d008l478" n="478">Infelix amisit. At illum invisa quaerentem</l>
                <l xml:id="d008l479" n="479">Tartara et arguta citharam cum voce moventem</l>
                <l xml:id="d008l480" n="480">Concordes circumsistunt volucresque feraeque</l>
                <l xml:id="d008l481" n="481">Miranturque virum atque intentis auribus adstant;</l>
                <l xml:id="d008l482" n="482">Ipsum etiam sylvae montesque et dura videntur</l>
                <l xml:id="d008l483" n="483">Saxa sequi ac tristes miserari in funere casus.</l>
                <l xml:id="d008l484" n="484">Tertius inde labor saevis in rupe ligatam</l>
                <l xml:id="d008l485" n="485">Nexibus Andromeden sorti exponebat iniquae.</l>
                <l xml:id="d008l486" n="486">Illam et lugenti similem similemque dolenti</l>
                <l xml:id="d008l487" n="487">Iurares trepidamque metu sua tristia secum</l>
                <l xml:id="d008l488" n="488">Fata queri ac moestos ad sydera tollere vultus</l>
                <l xml:id="d008l489" n="489">Auxilioque vocare deos pacemque rogare.</l>
                <l xml:id="d008l490" n="490">Virgineos tenuis velabat carbasus artus</l>
                <l xml:id="d008l491" n="491">Et facili impulsu resolutas blanda movebat</l>
                <l xml:id="d008l492" n="492">Aura comas rapidi relevans incendia solis.</l>
                <l xml:id="d008l493" n="493">At super alcyones volitabant agmine denso</l>
                <l xml:id="d008l494" n="494">Et Cepheidos infortunia deplorabant</l>
                <l xml:id="d008l495" n="495">Funereos querulo meditantes gutture cantus;</l>
                <l xml:id="d008l496" n="496">Neu tenerae fervens calor ureret ora puellae,</l>
                <l xml:id="d008l497" n="497">Alarum ingenti fecere umbracula velo.</l>
                <l xml:id="d008l498" n="498">Interea dirum pelagi stridentibus undis</l>
                <l xml:id="d008l499" n="499">Monstrum aderat seseque ad littora nota ferebat</l>
                <l xml:id="d008l500" n="500">Conspectam cupiens quam primum absumere praedam.</l>
                <l xml:id="d008l501" n="501">At pius, ultor adest pennisque per aera lapsus</l>
                <l xml:id="d008l502" n="502">Aequoream pestem magno conamine victor</l>
                <l xml:id="d008l503" n="503">Obtruncat ferro et precium certaminis aufert.</l>
                <l xml:id="d008l504" n="504">Nec procul hinc oculis textu pictura decoro</l>
                <l xml:id="d008l505" n="505">Quarta legebatur. Nautarumque impia turba</l>
                <l xml:id="d008l506" n="506">Thesauros secum ingentes pretiosaque regum</l>
                <l xml:id="d008l507" n="507">Munera portantem spoliabat Ariona iamque</l>
                <l xml:id="d008l508" n="508">Tristius ausa nefas saevos distrinxerat enses</l>
                <l xml:id="d008l509" n="509">Aggressura simul vatem lethoque datura.</l>
                <l xml:id="d008l510" n="510">Tum caros artus ferro meditata per aequor</l>
                <l xml:id="d008l511" n="511">Spargere, ne qua forent dirae vestigia caedis.</l>
                <l xml:id="d008l512" n="512">Ast ubi concilium infandum crudeliaque arma</l>
                <l xml:id="d008l513" n="513">Et certam ante oculos mortem conspexit Arion</l>
                <l xml:id="d008l514" n="514">Extremi supplex spatium breve carminis orat</l>
                <l xml:id="d008l515" n="515">Exoratque viros. Puppi tum moestus in alta</l>
                <l xml:id="d008l516" n="516">Sollicitat sacrae bene respondentia voci</l>
                <l xml:id="d008l517" n="517">Fila lyrae casusque canit miserabilis atros</l>
                <l xml:id="d008l518" n="518">Exequiasque suas. Dulci maria aspera cantu</l>
                <l xml:id="d008l519" n="519">Mulcentur, summisque levant sublimia ab undis</l>
                <l xml:id="d008l520" n="520">Tritones capita et vitreas super aequora lapsae</l>
                <l xml:id="d008l521" n="521">Nereides liquere domos; tum caetera ponti</l>
                <l xml:id="d008l522" n="522">Numina, Vertumnusque et Phorcus et ora Cronillos</l>
                <l xml:id="d008l523" n="523">Canitie conspersus et undivolans Melicerta,</l>
                <l xml:id="d008l524" n="524">Undique consurgunt ad navem agilique sequuntur</l>
                <l xml:id="d008l525" n="525">Remigio manibusque salum caudisque fatigant.</l>
                <l xml:id="d008l526" n="526">Hic phocae informes, illic immania cete</l>
                <l xml:id="d008l527" n="527">Apparent; cupidique sonos humanaque verba</l>
                <l xml:id="d008l528" n="528">Et voces audire novas delphines ab imo</l>
                <l xml:id="d008l529" n="529">Gurgite conveniunt ac pontum pectore sulcant,</l>
                <l xml:id="d008l530" n="530">Iamque ratem squamosa cohors cingebat, et horum</l>
                <l xml:id="d008l531" n="531">Maximus anteibat nando intentusque canenti</l>
                <l xml:id="d008l532" n="532">Haerebat. Tum saeva pius discrimina vates</l>
                <l xml:id="d008l533" n="533">Hostilesque manus fugiens te, Phoebe, vocato</l>
                <l xml:id="d008l534" n="534">Se dabat in fluctus curvique ingentia piscis</l>
                <l xml:id="d008l535" n="535">Terga premebat eques, Phoebo quem sacra canentem</l>
                <l xml:id="d008l536" n="536">Vocalesque levi tractantem pollice chordas</l>
                <l xml:id="d008l537" n="537">Thaenaron advexit posuitque in littora delphin.</l>
                <l xml:id="d008l538" n="538">Pars ea, quae fulcrum trabibus resupina sub altis</l>
                <l xml:id="d008l539" n="539">Integit, aurato effulget circumdata limbo.</l>
                <l xml:id="d008l540" n="540">Illic anguigerae gentis celeberrima pulchro</l>
                <l xml:id="d008l541" n="541">Picta magisterio signa ostenduntur. At alte</l>
                <l xml:id="d008l542" n="542">In medio nemus Hesperidum ramique nitentes</l>
                <l xml:id="d008l543" n="543">Aurea mala ferunt; aditu sedet asper in ipso</l>
                <l xml:id="d008l544" n="544">Nec quemquam patitur custos succedere luco.</l>
                <l xml:id="d008l545" n="545">At bonus Alcides quid enim non vivida virtus</l>
                <l xml:id="d008l546" n="546">Implicitum expediat? saevi fera colla draconis</l>
                <l xml:id="d008l547" n="547">Exuperat clava et dites auro exuit hortos.</l>
                <l xml:id="d008l548" n="548">Tali igitur thalamo dux Borsum accepit et illic,</l>
                <l xml:id="d008l549" n="549">Dum poscant epulae, iuvenem requiescere iussit</l>
                <l xml:id="d008l550" n="550">Nec proferre pedem sinit extra limina, quamvis</l>
                <l xml:id="d008l551" n="551">Secum illum aspiceret studio certare modesto.</l>
                <l xml:id="d008l552" n="552">Interea lecti iuvenes aulaeque magistri</l>
                <l xml:id="d008l553" n="553">Conveniunt. Crebris collucent atria flammis</l>
                <l xml:id="d008l554" n="554">Undique, et argenti atque auri nitet ordine certo</l>
                <l xml:id="d008l555" n="555">Structa ingens acies. Caelatis insuper urnis</l>
                <l xml:id="d008l556" n="556">Effusum manibus rorem niveasque ministri</l>
                <l xml:id="d008l557" n="557">Dant mappas, alii, donec discumbitur, adstant</l>
                <l xml:id="d008l558" n="558">Sublimesque tenent subiecto vertice mensas.</l>
                <l xml:id="d008l559" n="559">Nec minus egregiam pars haec exculta per artem</l>
                <l xml:id="d008l560" n="560">Textilibus calathis Cerealia munera portant</l>
                <l xml:id="d008l561" n="561">Imponenda toris. Foetum pars illa recentem</l>
                <l xml:id="d008l562" n="562">Moenaliae pinus dura testudine fractum,</l>
                <l xml:id="d008l563" n="563">Nectareus Paphiae quem succus arundinis ambit,</l>
                <l xml:id="d008l564" n="564">Undique odorato suavique amplexus amictu,</l>
                <l xml:id="d008l565" n="565">Aurato cratere gerit. Libamina at illi</l>
                <l xml:id="d008l566" n="566">Prima ferunt. His cura penum laticesque Lyaeos</l>
                <l xml:id="d008l567" n="567">Instruere et fontis purum instaurare liquorem.</l>
                <l xml:id="d008l568" n="568">Iamque intro illatis dapibus discedere turbas</l>
                <l xml:id="d008l569" n="569">Atque viam fieri medium iussere per agmen</l>
                <l xml:id="d008l570" n="570">Rectores auro insignes sceptrisque superbi.</l>
                <l xml:id="d008l571" n="571">Hos iuvenum manus observat. Quaeque aera pennis</l>
                <l xml:id="d008l572" n="572">Sollicitant, quae terra, fretum fluviique tulerunt</l>
                <l xml:id="d008l573" n="573">Artifici luxu delusa animalia nobis</l>
                <l xml:id="d008l574" n="574">Certatim apponunt. Pateris tum Bacchicus humor</l>
                <l xml:id="d008l575" n="575">Ardet in auratis, famulique per ampla frequentes</l>
                <l xml:id="d008l576" n="576">Tecta volant variisque obeunt sua munera curis.</l>
                <l xml:id="d008l577" n="577">Nondum expulerat vario repetita paratu</l>
                <l xml:id="d008l578" n="578">Coena famem, Phrygia veniens in veste melodes</l>
                <l xml:id="d008l579" n="579">Frondis Apollineae sertis redimitus et auro</l>
                <l xml:id="d008l580" n="580">Intonsos crines ducibus se protinus offert.</l>
                <l xml:id="d008l581" n="581">Tyrrheno genitore satus, genitrice Sicana,</l>
                <l xml:id="d008l582" n="582">Voce, lyra insignis, cantu praeclara virorum</l>
                <l xml:id="d008l583" n="583">Facta recensebat, seu quae prius ipse notasset</l>
                <l xml:id="d008l584" n="584">Sponte sua, seu quae teneris didicisset ab annis,</l>
                <l xml:id="d008l585" n="585">Sive aliquid sibi non meditatum effingere mallet.</l>
                <l xml:id="d008l586" n="586">Ille igitur citharam dum plectro intentus eburno</l>
                <l xml:id="d008l587" n="587">Concordare docet, tenuere silentia turbae.</l>
                <l xml:id="d008l588" n="588">Mox ubi praelusit fidibus, memorabile regnum</l>
                <l xml:id="d008l589" n="589">Artusi Magnique refert gesta inclyta Carli</l>
                <l xml:id="d008l590" n="590">Heroasque canit Gallos fraudemque Magancis</l>
                <l xml:id="d008l591" n="591">Addit et Hispanae scelus exitiabile pugnae.</l>
                <l xml:id="d008l592" n="592">Tum, quibus Italiam Bavarus peragraverit armis,</l>
                <l xml:id="d008l593" n="593">Narrat et, unde ferox ad nos pervenerit Ancus</l>
                <l xml:id="d008l594" n="594">Flaminiam bello aggrediens, caesasque cohortes,</l>
                <l xml:id="d008l595" n="595">Armeniace, tuas memorat, Tyrrhena priusquam,</l>
                <l xml:id="d008l596" n="596">Quo tendebat iter, miles venisset in arva,</l>
                <l xml:id="d008l597" n="597">Infensisque animis hinc Sforzia, Braccius illinc,</l>
                <l xml:id="d008l598" n="598">Marte sati, quantos simul excivere tumultus.</l>
                <l xml:id="d008l599" n="599">His etiam Insubris clarissima facta Philippi</l>
                <l xml:id="d008l600" n="600">Et varios Italum motus externaque bella</l>
                <l xml:id="d008l601" n="601">Iungit et egregias Borsi super omnia laudes.</l>
                <l xml:id="d008l602" n="602">Talia facundo postquam edidit ore melodes,</l>
                <l xml:id="d008l603" n="603">Ingentem Posterla scyphum nigrante Falerno</l>
                <l xml:id="d008l604" n="604">Impleri iubet; ille manu non lentus utraque</l>
                <l xml:id="d008l605" n="605">Porrectum arripuit primoque exorbuit haustu</l>
                <l xml:id="d008l606" n="606">Et crepitum ore dedit prolutus nectare fauces.</l>
                <l xml:id="d008l607" n="607">Purpuream chlamydem contextam Borsius auro</l>
                <l xml:id="d008l608" n="608">Imperat afferri Thuscumque hoc munere donat</l>
                <l xml:id="d008l609" n="609">Artifices laudans gestus vocemque manumque.</l>
                <l xml:id="d008l610" n="610">Tandem ubi sublatis dapibus convivia cessant,</l>
                <l xml:id="d008l611" n="611">Ducimus insomnes longis sermonibus horas.</l>
                <l xml:id="d008l612" n="612">Proximus a Borsi laeva Scaramuza sedebat,</l>
                <l xml:id="d008l613" n="613">Quem sic alloquitur: 'Cupio cognoscere vestra</l>
                <l xml:id="d008l614" n="614">Principia atque omnem fortunam gentis et huius</l>
                <l xml:id="d008l615" n="615">Principis antiquos casus et facta iuventae.</l>
                <l xml:id="d008l616" n="616">Tu, quem multa dies atque experientia doctum</l>
                <l xml:id="d008l617" n="617">Reddidit, ista, senex venerande, edissere nobis!'"</l>
                <lb/>
            </div1>
            <div1 xml:id="d009" type="section" decls="#md" met="H">
                <head>
                    <title>9</title>
                    <abbr>9</abbr>
                    <bibl source="digital">Annachiara Barizza</bibl>
                </head>
                <l xml:id="d009l1" n="1">"Haec postquam sociis eadem cupientibus heros</l>
                <l xml:id="d009l2" n="2">Edidit atque omnes arrectis auribus instant,</l>
                <l xml:id="d009l3" n="3">Convenisse animos Scaramuza et lumina vidit.</l>
                <l xml:id="d009l4" n="4">Haud mora, sic fari coepit: 'Memorabile, Borsi,</l>
                <l xml:id="d009l5" n="5">Argumentum affers, nec fas pulcherrima vota</l>
                <l xml:id="d009l6" n="6">Spemque tuam trahere in longum aut fraudare negando.</l>
                <l xml:id="d009l7" n="7">Pauca tibi breviter, sed, quae monumenta parentum</l>
                <l xml:id="d009l8" n="8">Multa tenent secumque ferunt certissima nostra</l>
                <l xml:id="d009l9" n="9">Indicia, attingam. Iam primum sanguinis huius</l>
                <l xml:id="d009l10" n="10">Angleriae comites, Federici Caesaris armis</l>
                <l xml:id="d009l11" n="11">Expulsi patria, caput autoresque fuere.</l>
                <l xml:id="d009l12" n="12">Hos etiam agnomen parvo post tempore constat</l>
                <l xml:id="d009l13" n="13">Antiquum amisisse Vicecomitesque vocatos.</l>
                <l xml:id="d009l14" n="14">At se primus in hac Ubertus origine dici</l>
                <l xml:id="d009l15" n="15">Sic voluit nostraeque dedit nova nomina genti.</l>
                <l xml:id="d009l16" n="16">Hunc Otho subsequitur, qui magnam accitus in urbem</l>
                <l xml:id="d009l17" n="17">Insubris populi antistes rectorque futurus</l>
                <l xml:id="d009l18" n="18">Nostris inde viam ad summi fastigia regni</l>
                <l xml:id="d009l19" n="19">Fecit avis tantisque tulit primordia rebus.</l>
                <l xml:id="d009l20" n="20">Te quoque non dubitem generi, fortissime, nostro</l>
                <l xml:id="d009l21" n="21">Inserere, id quamvis nonnulli, Eriprande, putarint</l>
                <l xml:id="d009l22" n="22">Secius egregiaeque inviderit aemula famae</l>
                <l xml:id="d009l23" n="23">Posteritas. Bello tu victis hostibus olim</l>
                <l xml:id="d009l24" n="24">Viperea armipotens meruisti insignia victor</l>
                <l xml:id="d009l25" n="25">Vexillis portare tuis sobolique futurae</l>
                <l xml:id="d009l26" n="26">Hoc decus eximia primus virtute parasti.</l>
                <l xml:id="d009l27" n="27">Tene ego non referam Thebaldi clara potentis</l>
                <l xml:id="d009l28" n="28">Progenies? Tu Vercellas, Matthaee, Comumque</l>
                <l xml:id="d009l29" n="29">Oppidaque expugnas Lari contermina ripis,</l>
                <l xml:id="d009l30" n="30">Imperioque tuo superata Novaria paret,</l>
                <l xml:id="d009l31" n="31">Et patrios fines profers victricibus armis</l>
                <l xml:id="d009l32" n="32">Strenuus, Arnolfo regi carissimus olim.</l>
                <l xml:id="d009l33" n="33">Hinc formidatus late Galeacius ingens</l>
                <l xml:id="d009l34" n="34">Exoritur, sequiturque patrem fortissimus ille</l>
                <l xml:id="d009l35" n="35">Accius, Estensi Oppicio qui sanguine iunctus</l>
                <l xml:id="d009l36" n="36">Consiliis opibusque viri feliciter usus</l>
                <l xml:id="d009l37" n="37">Dicitur, obsessae cum magnis arma Cremonae</l>
                <l xml:id="d009l38" n="38">Viribus inferret positis ad moenia castris.</l>
                <l xml:id="d009l39" n="39">Quid Stephanum Marcumque loquar, quid facta potentis</l>
                <l xml:id="d009l40" n="40">Luchini? Quid pontificis Ioannis honores</l>
                <l xml:id="d009l41" n="41">Bernaboumve sequar? Veteris confinia regni</l>
                <l xml:id="d009l42" n="42">Dicunt innumeras hos propagasse per urbes</l>
                <l xml:id="d009l43" n="43">Et Ligures domuisse feros ac littoris oram</l>
                <l xml:id="d009l44" n="44">Tyrrheni. Crevit late generosa propago</l>
                <l xml:id="d009l45" n="45">Ingentesque tulit ramos. Sed caetera mitto,</l>
                <l xml:id="d009l46" n="46">Opportuna sequens, ne longa per avia ducam.</l>
                <l xml:id="d009l47" n="47">Ecce secundus adest aeternae laudis amore</l>
                <l xml:id="d009l48" n="48">Ante alios ardens Galeacius. Illius armis</l>
                <l xml:id="d009l49" n="49">Ticinum imperio adiectum, quo tempore magnis</l>
                <l xml:id="d009l50" n="50">Te captivum opibus, rex Carole, ab hoste redemit</l>
                <l xml:id="d009l51" n="51">Tristibus eripiens vinclis; quo munere natae</l>
                <l xml:id="d009l52" n="52">Fit socer ipse tuae thalamosque ex foedere iungit.</l>
                <l xml:id="d009l53" n="53">Hic Iovis antiquo dictam cognomine portae</l>
                <l xml:id="d009l54" n="54">Splendidus egregiam patriae sub moenibus arcem</l>
                <l xml:id="d009l55" n="55">Condidit, anguigeris habitandas regibus aedes.</l>
                <l xml:id="d009l56" n="56">Multa illi praeclara viro et dignissima, quae nunc</l>
                <l xml:id="d009l57" n="57">Linquimus, adfuerant. Magnum hoc genitore creatum</l>
                <l xml:id="d009l58" n="58">Ioannem accipimus. Claris virtutibus ambo</l>
                <l xml:id="d009l59" n="59">Insignes et pace pares, sed filius armis</l>
                <l xml:id="d009l60" n="60">Acrior Adriacas bello penetravit ad oras</l>
                <l xml:id="d009l61" n="61">Atque omnem ferme Italiam sibi Marte subegit</l>
                <l xml:id="d009l62" n="62">Duxque Vicecomitum meruit de sanguine primus</l>
                <l xml:id="d009l63" n="63">Institui et veterum illustres superare triumphos.</l>
                <l xml:id="d009l64" n="64">Huius fama viri externas celeberrima gentes</l>
                <l xml:id="d009l65" n="65">Terrarumque plagas omneis lustravit et aequor.</l>
                <l xml:id="d009l66" n="66">Quin et in Assyria magno venerabile sumptu</l>
                <l xml:id="d009l67" n="67">Construxit templum et regalia munera coram</l>
                <l xml:id="d009l68" n="68">Obtulit, aeterni felix ubi terra parentis</l>
                <l xml:id="d009l69" n="69">Servat honorata sub relligione sepulchrum.</l>
                <l xml:id="d009l70" n="70">Hoc gemini fratres orti de semine, quorum</l>
                <l xml:id="d009l71" n="71">Alter ad imperium florentibus aptior annis</l>
                <l xml:id="d009l72" n="72">Post patris amissi funus, quem nomine, sed non</l>
                <l xml:id="d009l73" n="73">Eventu simili paribus nec rettulit actis,</l>
                <l xml:id="d009l74" n="74">Ante diem miser insidiis et fraude suorum</l>
                <l xml:id="d009l75" n="75">Occubuit regnumque simul vitamque reliquit.</l>
                <l xml:id="d009l76" n="76">At puer erepto fatis genitore Philippus</l>
                <l xml:id="d009l77" n="77">Antiquam Ticini urbem Phoeboque dicatam</l>
                <l xml:id="d009l78" n="78">Veronam obtinuit. Sed enim manus impia postquam</l>
                <l xml:id="d009l79" n="79">Per scelus extinxit crudeli funere fratrem,</l>
                <l xml:id="d009l80" n="80">Continuo immites regnum invasere tyranni.</l>
                <l xml:id="d009l81" n="81">Ipse domo eiectus, fortunae agitatus iniquae</l>
                <l xml:id="d009l82" n="82">Fluctibus, omnium egens, inopem sine honore, sine ullis</l>
                <l xml:id="d009l83" n="83">Subsidiis vitam per cuncta extrema trahebat,</l>
                <l xml:id="d009l84" n="84">Privatis discens animum submittere curis,</l>
                <l xml:id="d009l85" n="85">Dum meliora dies versis daret omnia rebus.</l>
                <l xml:id="d009l86" n="86">Ecce insperatae subito via certa salutis</l>
                <l xml:id="d009l87" n="87">Illius ante oculos moriente oblata Facino.</l>
                <l xml:id="d009l88" n="88">Namque viri coniux post ultima fata superstes</l>
                <l xml:id="d009l89" n="89">Imparibus quamquam thalamis sociata Philippo est.</l>
                <l xml:id="d009l90" n="90">Multa potens iuvenem magnarum erexit ad altam</l>
                <l xml:id="d009l91" n="91">Spem rerum mulier. Sic quas amiserat urbes,</l>
                <l xml:id="d009l92" n="92">Coniugis auxilio recipit maioraque victor</l>
                <l xml:id="d009l93" n="93">Protinus aggreditur. Neque enim semel excita virtus</l>
                <l xml:id="d009l94" n="94">Desidiamque pati ac subito requiescere norat.</l>
                <l xml:id="d009l95" n="95">Ergo animis ardens auroque instructus et armis,</l>
                <l xml:id="d009l96" n="96">Tum Carmignolae auspiciis ductuque secundo</l>
                <l xml:id="d009l97" n="97">Fretus et egregiam veterani militis omni</l>
                <l xml:id="d009l98" n="98">Arte fidem expertus dextrasque ad iussa paratas,</l>
                <l xml:id="d009l99" n="99">Sustulit Herculeo domitos de more tyrannos</l>
                <l xml:id="d009l100" n="100">Et varias gentes Mediolanumque recepit.</l>
                <l xml:id="d009l101" n="101">Atque hic fraternam caedem non segniter ultus</l>
                <l xml:id="d009l102" n="102">Rettulit eximios notae pietatis honores,</l>
                <l xml:id="d009l103" n="103">Lutherioque Comum eripuit nec sprevit eundem</l>
                <l xml:id="d009l104" n="104">Submissis veniam precibus vitamque rogantem.</l>
                <l xml:id="d009l105" n="105">Supplicis at merces animi Lugania vallis</l>
                <l xml:id="d009l106" n="106">Tradita. Mox bello devicta Placentia pulsis</l>
                <l xml:id="d009l107" n="107">Arcellis, Triciumque capit fastusque Gabrini</l>
                <l xml:id="d009l108" n="108">Terribiles domat. Hinc lata ditione Cremonam</l>
                <l xml:id="d009l109" n="109">Occupat Eridanum transgressus et undique magnis</l>
                <l xml:id="d009l110" n="110">Praesidiis regnum firmat. Sic ordine solers</l>
                <l xml:id="d009l111" n="111">Felices plantas ubi pinguibus insitor arvis</l>
                <l xml:id="d009l112" n="112">Disposuit, teneris extemplo inducit amictum</l>
                <l xml:id="d009l113" n="113">Arboribus iuxtaque solo retinacula figit</l>
                <l xml:id="d009l114" n="114">Stipitibus solidis et vincla tenacia nectit</l>
                <l xml:id="d009l115" n="115">Horrida ne valeant surgentem flamina sylvam</l>
                <l xml:id="d009l116" n="116">Deiicere aut errans saevo fera laedere morsu.</l>
                <l xml:id="d009l117" n="117">Bergameas acies successu victor eodem</l>
                <l xml:id="d009l118" n="118">Subdidit, et nostras accepit Brixia leges,</l>
                <l xml:id="d009l119" n="119">Firmanumque urbi nequicquam vana ferentem</l>
                <l xml:id="d009l120" n="120">Subsidia aggressus pugna superavit eumque</l>
                <l xml:id="d009l121" n="121">Cepit et afflictas Pandulphi cladibus atris</l>
                <l xml:id="d009l122" n="122">Pene avertit opes, quamquam non indigus ille</l>
                <l xml:id="d009l123" n="123">Consilii late Hesperio regnaret in orbe.</l>
                <l xml:id="d009l124" n="124">His actis arma in Ligurem felicia vertit</l>
                <l xml:id="d009l125" n="125">Atque ducem ingenti pugna victum expulit urbe.</l>
                <l xml:id="d009l126" n="126">Nec vero nostros laetati invadere fines</l>
                <l xml:id="d009l127" n="127">Assueti ferro Elveti Cimbrique feroces;</l>
                <l xml:id="d009l128" n="128">Rupibus Alpinis hos Carmignola ruentes</l>
                <l xml:id="d009l129" n="129">Nec non, eximium dederat cui Pergula nomen,</l>
                <l xml:id="d009l130" n="130">Angelus immani perculsos strage fugarunt.</l>
                <l xml:id="d009l131" n="131">Quem latet insignis navalis gloria pugnae,</l>
                <l xml:id="d009l132" n="132">Qua victos captosque truci certamine reges</l>
                <l xml:id="d009l133" n="133">Atque expugnatas tractasque ad littora classes</l>
                <l xml:id="d009l134" n="134">Vidimus et nostri sub iura redacta Philippi</l>
                <l xml:id="d009l135" n="135">Cuncta, quibus magno terrore Ligustica nuper</l>
                <l xml:id="d009l136" n="136">Aequora turbarant fratres? Haud Dardanis umquam,</l>
                <l xml:id="d009l137" n="137">Asserete, tuos Caieta silebit honores.</l>
                <l xml:id="d009l138" n="138">Tu praefectus eras nostrae, vir maxime, classis;</l>
                <l xml:id="d009l139" n="139">Consilio et virtute tua res tanta peracta est,</l>
                <l xml:id="d009l140" n="140">Quantam nec prisci cognovit temporis ulla</l>
                <l xml:id="d009l141" n="141">Nec videt haec aetas nec postera forte videbit.</l>
                <l xml:id="d009l142" n="142">Hinc data magnanimo pulcherrima causa Philippo</l>
                <l xml:id="d009l143" n="143">Caesareae mentis per cunctas pandere gentes</l>
                <l xml:id="d009l144" n="144">Praeclarum exemplum. Dignissima munera tantis</l>
                <l xml:id="d009l145" n="145">Regibus ac sociis princeps largitur et omnes</l>
                <l xml:id="d009l146" n="146">Regni largus opes Alphonso et fratribus offert</l>
                <l xml:id="d009l147" n="147">Libertate data et belli ius omne remittit.</l>
                <l xml:id="d009l148" n="148">Iamque animo maiora parat claustrisque teneri</l>
                <l xml:id="d009l149" n="149">Se velut inclusum exiguis putat, omnia si non</l>
                <l xml:id="d009l150" n="150">Vendicet ipse sibi, genitor quae maximus olim</l>
                <l xml:id="d009l151" n="151">Obtinuit. Qualis generosi sanguinis acer</l>
                <l xml:id="d009l152" n="152">Conspectis fremit ora feris et vincla recusat</l>
                <l xml:id="d009l153" n="153">Ferre canis praedae intentus dominoque repugnat,</l>
                <l xml:id="d009l154" n="154">Haud aliter iuvenis laudum stimulatus amore</l>
                <l xml:id="d009l155" n="155">Angitur. Haec animo meditanti oblata novarum</l>
                <l xml:id="d009l156" n="156">Spes rerum. At quoniam subito Florentia motu</l>
                <l xml:id="d009l157" n="157">Excita se bello implicuit, nunc altius omnem</l>
                <l xml:id="d009l158" n="158">Discutiam irarum repetens ab origine causam.</l>
                <l xml:id="d009l159" n="159">Forlivi imperium gens Ordellaffia rexit.</l>
                <l xml:id="d009l160" n="160">Coniuge defuncto parvi Lucretia nati</l>
                <l xml:id="d009l161" n="161">Praeficitur rebus. Studio sed foemina patrum</l>
                <l xml:id="d009l162" n="162">Diffidens plebem arcanis admittere coepit.</l>
                <l xml:id="d009l163" n="163">Id vero populi primos omnemque senatum</l>
                <l xml:id="d009l164" n="164">Protinus offendit dubiosque in proelia movit.</l>
                <l xml:id="d009l165" n="165">Armati invadunt arcem subitoque tumultu</l>
                <l xml:id="d009l166" n="166">Aedibus inclusam capiunt et carcere servant.</l>
                <l xml:id="d009l167" n="167">Interea lectos equites traducere Lugum</l>
                <l xml:id="d009l168" n="168">Oppressos bello mox transgressurus ad Umbros</l>
                <l xml:id="d009l169" n="169">A duce iussus erat Siccus. Nam Braccius illic</l>
                <l xml:id="d009l170" n="170">Ferro cuncta ferox simul infestabat et igni</l>
                <l xml:id="d009l171" n="171">Pontificique graves tumidus victoribus armis</l>
                <l xml:id="d009l172" n="172">Intulerat clades multasque subegerat urbes.</l>
                <l xml:id="d009l173" n="173">Siccus ut auxilio Martini rebus adesset,</l>
                <l xml:id="d009l174" n="174">Accelerabat iter peragens mandata Philippi</l>
                <l xml:id="d009l175" n="175">Castraque Lugensem subito delatus in agrum</l>
                <l xml:id="d009l176" n="176">Ad Ronchadelli fauces prope flumen habebat.</l>
                <l xml:id="d009l177" n="177">Attulit optatam mors opportuna quietem</l>
                <l xml:id="d009l178" n="178">Pontifici. Nam cum pervaderet omnia terror</l>
                <l xml:id="d009l179" n="179">Atque Aquilam dura cinctam obsidione teneret,</l>
                <l xml:id="d009l180" n="180">In medio rerum cursu Perusinus ad urbis</l>
                <l xml:id="d009l181" n="181">Moenia pugnando occubuit. Sine nomine miles</l>
                <l xml:id="d009l182" n="182">Atque humili de stirpe satus per pectus adacto</l>
                <l xml:id="d009l183" n="183">Vi multa armatum leviter mucrone peremit.</l>
                <l xml:id="d009l184" n="184">Cogitur haec propter Siccus desistere coepto,</l>
                <l xml:id="d009l185" n="185">Anguigerique ducis quae sit sententia quove</l>
                <l xml:id="d009l186" n="186">Ducere mox acies iubeat, dum quaerit, in hisdem</l>
                <l xml:id="d009l187" n="187">Se tenuit castris sinuoso flumine cinctus.</l>
                <l xml:id="d009l188" n="188">At tuus hunc genitor, Forlivi accederet urbem</l>
                <l xml:id="d009l189" n="189">Quam primum, hortatur modo non obstante Philippo,</l>
                <l xml:id="d009l190" n="190">Sed potius suadente, novi quo principis ille</l>
                <l xml:id="d009l191" n="191">Rem studio praesens omni tutetur et armis.</l>
                <l xml:id="d009l192" n="192">Nicoleos cur id cuperet pueroque faveret,</l>
                <l xml:id="d009l193" n="193">Causa erat Ordlaffa hospitium cum gente vetustum.</l>
                <l xml:id="d009l194" n="194">Sublatis igitur Siccus rapit agmina signis</l>
                <l xml:id="d009l195" n="195">Et, quo iussus erat, citus advolat. Huc quoque missas</l>
                <l xml:id="d009l196" n="196">Nomine Nicolei turmas adducit equestres</l>
                <l xml:id="d009l197" n="197">Aldobrandinus, Ioculi generosa propago.</l>
                <l xml:id="d009l198" n="198">Hos monitu patrum cives, saevissima cum iam</l>
                <l xml:id="d009l199" n="199">Seditio fureret turbatis undique rebus,</l>
                <l xml:id="d009l200" n="200">Accirique iubent atque intra moenia duci.</l>
                <l xml:id="d009l201" n="201">Thebaldum absentem populo sceptrisque paternis</l>
                <l xml:id="d009l202" n="202">Praeficiunt puerique urbem sub nomine servant.</l>
                <l xml:id="d009l203" n="203">Ast aliter Florentini sensere novoque</l>
                <l xml:id="d009l204" n="204">Praetextu velare dolos fraudemque Philippum</l>
                <l xml:id="d009l205" n="205">Crediderunt, ut Forlivo potiretur et inde</l>
                <l xml:id="d009l206" n="206">Finibus Hetruscis vicinas subderet arces.</l>
                <l xml:id="d009l207" n="207">His animos stimulis accensi protinus arma</l>
                <l xml:id="d009l208" n="208">Spectant et ruptis hostem indignata Philippum</l>
                <l xml:id="d009l209" n="209">Foederibus censet plebes nec parcitur irae.</l>
                <l xml:id="d009l210" n="210">Parte alia, quibus urbis erat commissa regendae</l>
                <l xml:id="d009l211" n="211">Cura, viri, tacitis eadem sententia quamquam</l>
                <l xml:id="d009l212" n="212">Mentibus haereret, maturis omnia agebant</l>
                <l xml:id="d009l213" n="213">Consiliis tamen et, quae mens animusque Philippo,</l>
                <l xml:id="d009l214" n="214">Quid strueret, sacius caute explorare putabant.</l>
                <l xml:id="d009l215" n="215">Ire Lavellensem interea placet Obiciumque</l>
                <l xml:id="d009l216" n="216">Ductores; atque hi sexcentos ducere iussi</l>
                <l xml:id="d009l217" n="217">Forlivum instructos equites, qui nomine tantum</l>
                <l xml:id="d009l218" n="218">Thebaldi sese ostendant opponere Sicco,</l>
                <l xml:id="d009l219" n="219">Ac penitus rem dissimulent pugnamque cientes</l>
                <l xml:id="d009l220" n="220">Principis utantur signis, omnemque relinquat</l>
                <l xml:id="d009l221" n="221">Innocuum accedens pacate exercitus agrum.</l>
                <l xml:id="d009l222" n="222">Haud latuit simulata ducem quo vertere Thusci</l>
                <l xml:id="d009l223" n="223">Consilia extemplo cuperent suaque arma timeri;</l>
                <l xml:id="d009l224" n="224">Atque illis ubi se suspectum sensit et hostem</l>
                <l xml:id="d009l225" n="225">Se tacite signari, acres turbatus in iras</l>
                <l xml:id="d009l226" n="226">Exarsit gravibusque refellens crimina verbis</l>
                <l xml:id="d009l227" n="227">Iusta lacessitus tandem iubet arma parari.</l>
                <l xml:id="d009l228" n="228">Atque ea conflatis odiis utrinque per oras</l>
                <l xml:id="d009l229" n="229">Flaminiae dum sic iaciuntur semina belli,</l>
                <l xml:id="d009l230" n="230">Stroccigenam Estensis Nannem, cui vivida virtus</l>
                <l xml:id="d009l231" n="231">Ac rebus spectata fides decus attulit ingens,</l>
                <l xml:id="d009l232" n="232">Quem secum a primis aequaevum eduxerat annis,</l>
                <l xml:id="d009l233" n="233">Legatum ad proceres populi decernit Hetrusci,</l>
                <l xml:id="d009l234" n="234">Scilicet ut tantos orientes undique motus</l>
                <l xml:id="d009l235" n="235">Comprimat et media componat foedera pace.</l>
                <l xml:id="d009l236" n="236">Atque hic verborum caput ac sententia Nannis</l>
                <l xml:id="d009l237" n="237">Constitit: Aut sinerent cognati atque hospitis omnem</l>
                <l xml:id="d009l238" n="238">Nicoleo curam Estensi aut paterentur eundem</l>
                <l xml:id="d009l239" n="239">Suscipere imperium ac propria ditione tenere,</l>
                <l xml:id="d009l240" n="240">Praesertim pulso Ordlaffo civilibus armis</l>
                <l xml:id="d009l241" n="241">Cum sibi concessas Romano a praesule terras</l>
                <l xml:id="d009l242" n="242">Reddiderit veteri casum miseratus amico.</l>
                <l xml:id="d009l243" n="243">Si nihil istorum patribus sedet, ambo relinquant</l>
                <l xml:id="d009l244" n="244">Flaminiam revocentque suos, hinc Thuscus et illinc</l>
                <l xml:id="d009l245" n="245">Anguiger, assensu concordi urbemque sequester</l>
                <l xml:id="d009l246" n="246">Servanda accipiat Nannes pro pace regendam.</l>
                <l xml:id="d009l247" n="247">Sic rem componi posse et formidine dempta</l>
                <l xml:id="d009l248" n="248">Cessaturam odii causam tristesque tumultus.</l>
                <l xml:id="d009l249" n="249">Exitus ardenti populo Martemque frementi</l>
                <l xml:id="d009l250" n="250">Dicta minus placuisse docet. Nam milite passim</l>
                <l xml:id="d009l251" n="251">Conducto innumeras equitum peditumque catervas</l>
                <l xml:id="d009l252" n="252">Conficiunt studiisque parant certamina summis.</l>
                <l xml:id="d009l253" n="253">Iamque duces bello egregii Pandulphus et ingens</l>
                <l xml:id="d009l254" n="254">Carolus, erepta infensos quos Brixia nobis</l>
                <l xml:id="d009l255" n="255">Reddiderat, socias vires atque agmina iungunt.</l>
                <l xml:id="d009l256" n="256">Castrorum imprimis curam tibi, Carole, mandant;</l>
                <l xml:id="d009l257" n="257">Tu caput atque omnis rerum in te summa recumbit.</l>
                <l xml:id="d009l258" n="258">At neglecta diu ne quam haec inducere cladem</l>
                <l xml:id="d009l259" n="259">Pars Latii valeat, studio cavet Anguiger omni;</l>
                <l xml:id="d009l260" n="260">Quemque tui nuper genitoris nomine Siccum</l>
                <l xml:id="d009l261" n="261">Forlivi admisit populus, custodiat arcem</l>
                <l xml:id="d009l262" n="262">Admonet atque ipsi intendat servare Philippo.</l>
                <l xml:id="d009l263" n="263">Quina in Flaminiam delectae millia pubis</l>
                <l xml:id="d009l264" n="264">Post haec ire iubet veteranorumque cohortes</l>
                <l xml:id="d009l265" n="265">Iungit. At his rector praeponitur omnibus acer</l>
                <l xml:id="d009l266" n="266">Angelus. Hic, humilem qua Zagonaria surgit</l>
                <l xml:id="d009l267" n="267">Erecta in tumulum, veteris fretum obice valli</l>
                <l xml:id="d009l268" n="268">Obsidet Albricium, cui ferro exercita gaudet,</l>
                <l xml:id="d009l269" n="269">Incola pugnacis Lugi, parere iuventus.</l>
                <l xml:id="d009l270" n="270">Carolus obsessis Ronchi statione relicta</l>
                <l xml:id="d009l271" n="271">Accelerat laturus opem nec proelia viso</l>
                <l xml:id="d009l272" n="272">Differt hoste ferox. Par nostros excitat ardor.</l>
                <l xml:id="d009l273" n="273">At quoniam supplere suas me iusserat illic</l>
                <l xml:id="d009l274" n="274">Ipse vices, omne arbitrium et sua iura Philippus</l>
                <l xml:id="d009l275" n="275">In castris mihi committens, quae cernere coram</l>
                <l xml:id="d009l276" n="276">Sors dedit, illa tibi breviter verissima dicam.</l>
                <l xml:id="d009l277" n="277">Primum igitur structas acies hortatur uterque</l>
                <l xml:id="d009l278" n="278">Ductor. Et ad iactum teli consistere iussos</l>
                <l xml:id="d009l279" n="279">Carolus alloquitur socios: 'O florida pubes,</l>
                <l xml:id="d009l280" n="280">Delecta ex omni Italia, quae robore praestas</l>
                <l xml:id="d009l281" n="281">Corporis atque animi virtute, ostendere tempus</l>
                <l xml:id="d009l282" n="282">Nunc datur, an frustra, quod non reor, optima de te</l>
                <l xml:id="d009l283" n="283">Spes concepta mihi fuerit meque omina fallant.</l>
                <l xml:id="d009l284" n="284">Vobis fretus ego per saeva pericula belli,</l>
                <l xml:id="d009l285" n="285">Per dubios rerum casus terraque marique</l>
                <l xml:id="d009l286" n="286">Intrepidus ferar et nil non superabile ducam.</l>
                <l xml:id="d009l287" n="287">Si vobis alias quaerendi oblata facultas</l>
                <l xml:id="d009l288" n="288">Nominis ulla, viri, nullum interitura per aevum</l>
                <l xml:id="d009l289" n="289">Gloria nunc sese ostentat certusque triumphus</l>
                <l xml:id="d009l290" n="290">Tyrrhenae hic agitur summo de gentis honore,</l>
                <l xml:id="d009l291" n="291">Quam nemo ingratam et meritis non aequa ferentem</l>
                <l xml:id="d009l292" n="292">Arguat. In manibus, socii, Florentia vestris</l>
                <l xml:id="d009l293" n="293">Quid valeat positum. Libertas illa salusque</l>
                <l xml:id="d009l294" n="294">Florentis populi per vos defensa manebit,</l>
                <l xml:id="d009l295" n="295">Cui commune malum Italiae ferus imminet hostis.</l>
                <l xml:id="d009l296" n="296">Nec minus ultores mea vos iniuria poscit,</l>
                <l xml:id="d009l297" n="297">Cui tantum imperii violentis abstulit armis</l>
                <l xml:id="d009l298" n="298">Regnandi immenso compulsus amore tyrannus.</l>
                <l xml:id="d009l299" n="299">Promite nunc animos, illas nunc fundite vires,</l>
                <l xml:id="d009l300" n="300">Quas prae se aspectus fert iste et quas mihi vestrae</l>
                <l xml:id="d009l301" n="301">Promisere, viri, per mutua foedera dextrae!</l>
                <l xml:id="d009l302" n="302">Interclusum hostem vobis fortuna meusque</l>
                <l xml:id="d009l303" n="303">Non segnis dedit adventus. Quos Angelus illic</l>
                <l xml:id="d009l304" n="304">Obsidet, a fronte erumpent pugnamque ciebunt</l>
                <l xml:id="d009l305" n="305">Consilio iussuque meo. Nos impete magno</l>
                <l xml:id="d009l306" n="306">Illati a tergo dabimus sine more procellam.</l>
                <l xml:id="d009l307" n="307">Nec pauci numero poterunt tot fortibus ipsi</l>
                <l xml:id="d009l308" n="308">Millibus esse pares. Et eos ne qua ora receptet</l>
                <l xml:id="d009l309" n="309">Flaminiae, si quis vestros effugerit enses,</l>
                <l xml:id="d009l310" n="310">Provisum a nobis'. Postquam haec Malatesta locutus,</l>
                <l xml:id="d009l311" n="311">Quamquam alacer dictis ostenderet omnia miles</l>
                <l xml:id="d009l312" n="312">Grata sibi, magno spondens se ardore paratum,</l>
                <l xml:id="d009l313" n="313">Quae cuperet praestare duci, tamen anxius ipse</l>
                <l xml:id="d009l314" n="314">Maerorem insolitum dux tristi corde premebat,</l>
                <l xml:id="d009l315" n="315">Sponte sua admirans causam et formidinis expers,</l>
                <l xml:id="d009l316" n="316">Cunctaque non prono quam primum maximus heros</l>
                <l xml:id="d009l317" n="317">Consilio exequitur, quae res ac tempora poscunt.</l>
                <l xml:id="d009l318" n="318">Angelus interea certo sibi nota relatu</l>
                <l xml:id="d009l319" n="319">Omnia iam coram aspiciens hostemque propinquum</l>
                <l xml:id="d009l320" n="320">Illicet instructum esse, ad pugnam armatus et alto</l>
                <l xml:id="d009l321" n="321">Vectus equo, galea sed nondum tempora tectus,</l>
                <l xml:id="d009l322" n="322">Tali pro castris affatur voce cohortes:</l>
                <l xml:id="d009l323" n="323">'Ecce, quod optastis, vestro praesentia voto</l>
                <l xml:id="d009l324" n="324">Numina dant, socii, dextra confligere et illum,</l>
                <l xml:id="d009l325" n="325">Quem sumus experti toties, ostendere nobis</l>
                <l xml:id="d009l326" n="326">Mentibus ex istis nusquam cecidisse vigorem.</l>
                <l xml:id="d009l327" n="327">Hostis adest, qui si numero fortassis et alta</l>
                <l xml:id="d009l328" n="328">Egregii virtute ducis confidit habete,</l>
                <l xml:id="d009l329" n="329">Quae contra responsa parem! Quem saepius urget</l>
                <l xml:id="d009l330" n="330">Perculsum et duro Fortuna asperrima vultu</l>
                <l xml:id="d009l331" n="331">Territet, ille quidem numquam rarove resurgit.</l>
                <l xml:id="d009l332" n="332">Atque animis quamvis perstet, tamen effera semper</l>
                <l xml:id="d009l333" n="333">Tempestas obiecta oculis prosternere mentem</l>
                <l xml:id="d009l334" n="334">Excussa ratione potest et frangere vires.</l>
                <l xml:id="d009l335" n="335">Carolus amissas ubi tot reminiscitur arces</l>
                <l xml:id="d009l336" n="336">Ac toties victor supra caput imminet hostis,</l>
                <l xml:id="d009l337" n="337">Pristina nunc forsan virtus languere parumper</l>
                <l xml:id="d009l338" n="338">Incipiet, victas senio torpescere vires</l>
                <l xml:id="d009l339" n="339">Corporis haud dubium est nec eum iam posse labores</l>
                <l xml:id="d009l340" n="340">Militiae tolerare graves, velut ante solebat,</l>
                <l xml:id="d009l341" n="341">Cum floreret adhuc animis iuvenilibus aetas.</l>
                <l xml:id="d009l342" n="342">At quid inexperto plenas tirone cohortes</l>
                <l xml:id="d009l343" n="343">Innumeras metuam? Iuvenum hic fortissima certant</l>
                <l xml:id="d009l344" n="344">Pectora, nec fallor. Sed quis veteranus in armis,</l>
                <l xml:id="d009l345" n="345">Quid valeat mens, ignorat? Vos regna Philippo</l>
                <l xml:id="d009l346" n="346">Formastis; vestraque manu pacata quiescit</l>
                <l xml:id="d009l347" n="347">Gallia; Germanos, Cimbros Liguresque superbos</l>
                <l xml:id="d009l348" n="348">Flaminiaeque simul partem domuistis opimae</l>
                <l xml:id="d009l349" n="349">Me ductante, viri. Castris nutritus in istis</l>
                <l xml:id="d009l350" n="350">Arma, genus, patriam, galearum insignia, mores</l>
                <l xml:id="d009l351" n="351">Atque sonum vocis praeclaraque militis aera</l>
                <l xml:id="d009l352" n="352">Et phaleras vestras et equos et nomina novi.</l>
                <l xml:id="d009l353" n="353">Haud usquam ad pugnam regio magis apta, neque ullas</l>
                <l xml:id="d009l354" n="354">Nos sinit insidias haec circumfusa vereri</l>
                <l xml:id="d009l355" n="355">Planicies. Omnis spes in virtute reposta est,</l>
                <l xml:id="d009l356" n="356">Qua non esse pares illos victoria vobis</l>
                <l xml:id="d009l357" n="357">Ostendet. Sed ne erumpens obsessa periclum</l>
                <l xml:id="d009l358" n="358">Turba inferre queat, satis est pro tempore cautum.</l>
                <l xml:id="d009l359" n="359">Haec regem Italiae, socii, factura Philippum</l>
                <l xml:id="d009l360" n="360">Adiiciat nobis decus indelebile pugna.</l>
                <l xml:id="d009l361" n="361">Quare, agite, auspicibus superis in proelia mecum</l>
                <l xml:id="d009l362" n="362">Ite alacres! Consueta duci vexilla tot annos</l>
                <l xml:id="d009l363" n="363">Vincere in adversos infer mihi, signifer, hostes!'</l>
                <l xml:id="d009l364" n="364">Talia dum memorat, primo Iovis ales ab ortu</l>
                <l xml:id="d009l365" n="365">Aera per liquidum celeri delapsa volatu</l>
                <l xml:id="d009l366" n="366">Terque quaterque ducis circum caput ardua fertur.</l>
                <l xml:id="d009l367" n="367">Mox nullo tardata metu nullosque perhorrens</l>
                <l xml:id="d009l368" n="368">Castrorum strepitus tentori in culmine sedit,</l>
                <l xml:id="d009l369" n="369">Augurium adventu felix latura secundo.</l>
                <l xml:id="d009l370" n="370">Parte alia sese Tyrrhena per agmina cursu</l>
                <l xml:id="d009l371" n="371">Proripit et rabido puerum crudeliter ore</l>
                <l xml:id="d009l372" n="372">Martius extinctum lacerat lupus atque ferentem</l>
                <l xml:id="d009l373" n="373">Auxilium telis simul et clamore minantem</l>
                <l xml:id="d009l374" n="374">Audax contemnit turbam incolumisque recedit</l>
                <l xml:id="d009l375" n="375">Ex oculis evanescens nullique videndus.</l>
                <l xml:id="d009l376" n="376">Quo tenuisset iter crudeli caede peracta</l>
                <l xml:id="d009l377" n="377">Nec quibus e latebris prodiisset, cernere cuiquam</l>
                <l xml:id="d009l378" n="378">Fas fuit; oblatus coram, mirabile dictu!</l>
                <l xml:id="d009l379" n="379">Hoc strepitu procul accepto ratus Angelus hostem</l>
                <l xml:id="d009l380" n="380">Promovisse agmen, Martis certamen inire</l>
                <l xml:id="d009l381" n="381">Pergit. Iamque suos in proelia moverat acer</l>
                <l xml:id="d009l382" n="382">Carolus, atque omnis se utrinque exercitus infert</l>
                <l xml:id="d009l383" n="383">Conseriturque manus. Tum viribus aspera summis</l>
                <l xml:id="d009l384" n="384">Pugna geri coepta est. Clangoribus aethera rumpunt</l>
                <l xml:id="d009l385" n="385">Permisto clamore tubae, et iactata per auras</l>
                <l xml:id="d009l386" n="386">Undique tela volant adversaque corpora figunt.</l>
                <l xml:id="d009l387" n="387">Comminus hi gladios stringunt, illi eminus hastas</l>
                <l xml:id="d009l388" n="388">Acriter incurrunt, validis concussa virorum</l>
                <l xml:id="d009l389" n="389">Ictibus aera sonant, volitantque ad sydera trunci.</l>
                <l xml:id="d009l390" n="390">Hic gemitus morientum, illic per tela ruentum</l>
                <l xml:id="d009l391" n="391">Auditur late clamor, perfossaque ferro</l>
                <l xml:id="d009l392" n="392">Purpureus lavat arma cruor, moribundaque membra</l>
                <l xml:id="d009l393" n="393">Sanguinea volvuntur humo, tardatur equorum</l>
                <l xml:id="d009l394" n="394">Impetus illata per tristia vulnera morte.</l>
                <l xml:id="d009l395" n="395">Saevus ubique furit Mavors, ferit horridus aures</l>
                <l xml:id="d009l396" n="396">Stridor, ut inter se Stygios concurrere Manes</l>
                <l xml:id="d009l397" n="397">Luctificasque putes media inter monstra sorores</l>
                <l xml:id="d009l398" n="398">Tartarea dare signa tuba atque accendere bellum.</l>
                <l xml:id="d009l399" n="399">Quis varias mortes et strata cadavera passim</l>
                <l xml:id="d009l400" n="400">Truncatosque artus referat? Non hasta neque ensis</l>
                <l xml:id="d009l401" n="401">Plumbea nec cessat glans ignibus acta per auras</l>
                <l xml:id="d009l402" n="402">Sulphureis clamorque gravis, celeresque sagittae</l>
                <l xml:id="d009l403" n="403">Exitium letale ferunt per vulnera mille.</l>
                <l xml:id="d009l404" n="404">Pestis atrox passim bacchatur, et utraque nusquam</l>
                <l xml:id="d009l405" n="405">Inclinata acies vi magna servat eundem,</l>
                <l xml:id="d009l406" n="406">Quem tulerat sors prima, locum atque interrita pugnat.</l>
                <l xml:id="d009l407" n="407">Ordine ductores triplici struxere suorum</l>
                <l xml:id="d009l408" n="408">Agmina. Pandulfus dextram tenet, inclyta cuius</l>
                <l xml:id="d009l409" n="409">Progenies laevum cornu, Sismunde, tueris,</l>
                <l xml:id="d009l410" n="410">Vixdum etiam iuvenis, sed iam tum acerrimus armis.</l>
                <l xml:id="d009l411" n="411">Dux mediam regere ipse aciem et, quodcumque necesse est,</l>
                <l xml:id="d009l412" n="412">Prospicere atque novis turmas, qua parte laborant,</l>
                <l xml:id="d009l413" n="413">Subsidiis firmare manuque et voce iuvare,</l>
                <l xml:id="d009l414" n="414">Militis egregii et praeclari munus obire</l>
                <l xml:id="d009l415" n="415">Ipse animo praesente ducis nec linquere quicquam,</l>
                <l xml:id="d009l416" n="416">Consilio atque opera peragi quod posse putetur.</l>
                <l xml:id="d009l417" n="417">Parte alia geminos praeceperat utraque fratres</l>
                <l xml:id="d009l418" n="418">Cornua tutari natumque adiunxerat illis</l>
                <l xml:id="d009l419" n="419">Angelus e medio curans rerum agmine summam.</l>
                <l xml:id="d009l420" n="420">Sismundus latere a dextro tum concitus hostem</l>
                <l xml:id="d009l421" n="421">Strenuus instantem reprimit retroque referre</l>
                <l xml:id="d009l422" n="422">Pene gradum egregie pugnans iam cogit. Et illos</l>
                <l xml:id="d009l423" n="423">Et pudor et notae vires et pristina rerum</l>
                <l xml:id="d009l424" n="424">Gloria gestarum accendit, pariterque resistunt</l>
                <l xml:id="d009l425" n="425">Unanimes maluntque mori quam amittere famam.</l>
                <l xml:id="d009l426" n="426">Alterius legio, fusim quae in parte sinistra</l>
                <l xml:id="d009l427" n="427">Dimicat, ingenti Pandulfum turbine adorta,</l>
                <l xml:id="d009l428" n="428">Tironem modo conductum et vix Martis habentem</l>
                <l xml:id="d009l429" n="429">Usum aliquem premit inque fugam pulso agmine vertit.</l>
                <l xml:id="d009l430" n="430">Militis omne sui robur glomerarat in unum</l>
                <l xml:id="d009l431" n="431">Carolus et lectos equites peditumque catervam</l>
                <l xml:id="d009l432" n="432">Se circum pugnare, gradum quocumque tulisset,</l>
                <l xml:id="d009l433" n="433">Iusserat. Hic duri moles certaminis haesit,</l>
                <l xml:id="d009l434" n="434">Confertamque omni perfringere saepe phalangem</l>
                <l xml:id="d009l435" n="435">Pergula conatu frustra contenderat, et par</l>
                <l xml:id="d009l436" n="436">Inter utrumque diu largo cum sanguine pugna</l>
                <l xml:id="d009l437" n="437">Cruda erat atque anceps. Hinc spes pendebat et illinc,</l>
                <l xml:id="d009l438" n="438">Nec victus nec victor adhuc, quem dicere possis,</l>
                <l xml:id="d009l439" n="439">Ullus erat, sed par virtus perstabat utrinque.</l>
                <l xml:id="d009l440" n="440">Ecce autem in medio bellantum ardore reclusis</l>
                <l xml:id="d009l441" n="441">Continuo Albricus portis erumpit, et illum,</l>
                <l xml:id="d009l442" n="442">Angelus adversa quas in statione locarat,</l>
                <l xml:id="d009l443" n="443">Reiiciunt intra valli munimina turmae</l>
                <l xml:id="d009l444" n="444">Et clausum prohibent campo se inferre patenti.</l>
                <l xml:id="d009l445" n="445">Postquam aciem vidit Malatestae audencius in se</l>
                <l xml:id="d009l446" n="446">Angelus irruere atque viam sibi pandere ferro</l>
                <l xml:id="d009l447" n="447">Hortantemque suos ipsum conspexit et inter</l>
                <l xml:id="d009l448" n="448">Confertos versari hostes gladioque furentem</l>
                <l xml:id="d009l449" n="449">Rem gerere advertit, non parvum corde dolorem</l>
                <l xml:id="d009l450" n="450">Concipit et graviter turbatus in omnia mente</l>
                <l xml:id="d009l451" n="451">Fertur et huc, illuc a tergo, a fronte per agmen</l>
                <l xml:id="d009l452" n="452">Proripitur verbisque suos metuendus amaris</l>
                <l xml:id="d009l453" n="453">Increpat: 'O quantum, miles, tua segnia facta</l>
                <l xml:id="d009l454" n="454">Dedecus admittunt! Armorum nomina tiro</l>
                <l xml:id="d009l455" n="455">Qui neque adhuc didicit gladium nec stringere novit,</l>
                <l xml:id="d009l456" n="456">Missile cui iaculum dextra torquere reducta</l>
                <l xml:id="d009l457" n="457">Ignorat penitus, qui lancea nescit equestris</l>
                <l xml:id="d009l458" n="458">Quo gestanda modo, quo certos dirigat ictus,</l>
                <l xml:id="d009l459" n="459">Denique cui nullus, nisi nunc, fuit usus equorum,</l>
                <l xml:id="d009l460" n="460">Te, velut ignavum pecus, hic caeditque fugatque?</l>
                <l xml:id="d009l461" n="461">Nonne pudet? Mea signa quidem victricia sunt haec.</l>
                <l xml:id="d009l462" n="462">At veteranus abest, gravibus quem saepe solebam</l>
                <l xml:id="d009l463" n="463">Deterrere minis in saeva pericla ruentem,</l>
                <l xml:id="d009l464" n="464">Res nisi sic peteret. Vestra arma et nomina vestra</l>
                <l xml:id="d009l465" n="465">Nunc tantum agnosco, pedites equitesque pudendi</l>
                <l xml:id="d009l466" n="466">Degeneresque, mei, quondam clarissima virtus</l>
                <l xml:id="d009l467" n="467">Dum viguit, socii, nunc vero ignobile vulgus</l>
                <l xml:id="d009l468" n="468">Et spernenda mihi omnino expellendaque turba.</l>
                <l xml:id="d009l469" n="469">Quid statis? Vestrasque manus quae dira retardat</l>
                <l xml:id="d009l470" n="470">Segnities? Testor superos, quoscumque videbo</l>
                <l xml:id="d009l471" n="471">Hic, non esse viros adversaque tela paventes</l>
                <l xml:id="d009l472" n="472">Hos in amicorum numero non esse meorum</l>
                <l xml:id="d009l473" n="473">Nec fore, verum hostes hoc acriter ense petendos'.</l>
                <l xml:id="d009l474" n="474">Talibus increpiti magno cum murmure dictis</l>
                <l xml:id="d009l475" n="475">Exarsere viri ac merito convicia de se</l>
                <l xml:id="d009l476" n="476">Illa ducem iactasse ferunt et sponte fatentur</l>
                <l xml:id="d009l477" n="477">Se multo graviora pati debere, quod hostis</l>
                <l xml:id="d009l478" n="478">Marte pari contra tanto contendere nisu</l>
                <l xml:id="d009l479" n="479">Hactenus ausus erat, saevosque imitata leones</l>
                <l xml:id="d009l480" n="480">Omnibus ira subit, lateri cum spicula fixit</l>
                <l xml:id="d009l481" n="481">Et Getulus adhuc minitatur vulnera latro.</l>
                <l xml:id="d009l482" n="482">Ter centum pedites, equitum delegerat alam</l>
                <l xml:id="d009l483" n="483">Angelus ex omni numero, quos stare paratos</l>
                <l xml:id="d009l484" n="484">Iusserat extra aciem, dum res tempusque vocaret.</l>
                <l xml:id="d009l485" n="485">His ubi signa dedit, conferti in proelia raptim</l>
                <l xml:id="d009l486" n="486">Sublato clamore ruunt strepituque repente</l>
                <l xml:id="d009l487" n="487">Horrisono accendunt Martem et crudescere cogunt</l>
                <l xml:id="d009l488" n="488">Martia ab integro surgentem classica pugnam.</l>
                <l xml:id="d009l489" n="489">Non ita praecipiti maturam grandine messem</l>
                <l xml:id="d009l490" n="490">Tempestas campis prosternit turbida caeli,</l>
                <l xml:id="d009l491" n="491">Ut glomerata manus perculsos strage cruenta</l>
                <l xml:id="d009l492" n="492">Attonitosque novo certamine dissipat hostes.</l>
                <l xml:id="d009l493" n="493">Ipse inter primas acies volat Angelus, instar</l>
                <l xml:id="d009l494" n="494">Fulminis, et stricto circummetit omnia ferro.</l>
                <l xml:id="d009l495" n="495">Terribilis sequitur turmae permistus equestri</l>
                <l xml:id="d009l496" n="496">Exitium importans peditum denso agmine nimbus.</l>
                <l xml:id="d009l497" n="497">Urgentur Tyrrhenae acies ceduntque solutis</l>
                <l xml:id="d009l498" n="498">Nutantes primum ordinibus ducibusque relictis;</l>
                <l xml:id="d009l499" n="499">Mox trepidante fuga reperit sibi quisque salutem.</l>
                <l xml:id="d009l500" n="500">At memor antiquae virtutis Carolus ac se</l>
                <l xml:id="d009l501" n="501">Undique desertum et nullam spem rebus adesse</l>
                <l xml:id="d009l502" n="502">Vidit et adversis penitus ruere omnia fatis,</l>
                <l xml:id="d009l503" n="503">'Numina testor', ait, 'tantae, Florentia, causam</l>
                <l xml:id="d009l504" n="504">Me cladis non esse tibi culpaque carere</l>
                <l xml:id="d009l505" n="505">Atque ducis, mihi dum licuit, me munere functum.</l>
                <l xml:id="d009l506" n="506">Nunc inimica premat quamvis Fortuna meisque</l>
                <l xml:id="d009l507" n="507">Laudibus invideat casuque involvar acerbo,</l>
                <l xml:id="d009l508" n="508">Non tamen hunc animum sors nostrum pessima vincit,</l>
                <l xml:id="d009l509" n="509">Sed, dum luce fruar, dum ferrum haec dextra tenebit,</l>
                <l xml:id="d009l510" n="510">Nec mutare fidem statui neque inultus obire'.</l>
                <l xml:id="d009l511" n="511">Dixit et, accepto bellator vulnere cum vix</l>
                <l xml:id="d009l512" n="512">Staret equus, cunctis senior licet obsitus armis</l>
                <l xml:id="d009l513" n="513">Insilit alipedem famulo ducente paratum</l>
                <l xml:id="d009l514" n="514">Rursus et in saevi rapitur certamina Martis</l>
                <l xml:id="d009l515" n="515">Hostilemque globum paucis comitantibus heros</l>
                <l xml:id="d009l516" n="516">Turbat et ingentem, qua se tulit erga, procellam</l>
                <l xml:id="d009l517" n="517">Suscitat. Ereptos dum quaeritat anxia foetus,</l>
                <l xml:id="d009l518" n="518">Non agitur tanto genitrix Hyrcana furore,</l>
                <l xml:id="d009l519" n="519">Quos velocis equi cursu speculique nitentis</l>
                <l xml:id="d009l520" n="520">Obiectu, simili referentis imagine eorum</l>
                <l xml:id="d009l521" n="521">Effigiem, fretus praedo iam nave parata</l>
                <l xml:id="d009l522" n="522">Abstulerat, sulcans spoliatis aequora lustris.</l>
                <l xml:id="d009l523" n="523">Iam pugnantum oculos in se converterat acer</l>
                <l xml:id="d009l524" n="524">Carolus. Insubres ira subitoque pudore</l>
                <l xml:id="d009l525" n="525">Accensi circumsistunt horrenda frementem,</l>
                <l xml:id="d009l526" n="526">Atque renitentem frustra potiusque volentem</l>
                <l xml:id="d009l527" n="527">Per decus effosso generosam effundere vitam</l>
                <l xml:id="d009l528" n="528">Pectore, quam vivum se dedere turpiter hosti,</l>
                <l xml:id="d009l529" n="529">Quadrupede ingestis telis cepere perempto.</l>
                <l xml:id="d009l530" n="530">Is quoque Sismundi iuvenis fuit exitus. Haec te</l>
                <l xml:id="d009l531" n="531">Sors, Pandulfe, tulit, forti clarissime dextra.</l>
                <l xml:id="d009l532" n="532">Quos ambos opera edentes ac denique captos</l>
                <l xml:id="d009l533" n="533">Angelus in castra abduci felicia iussit.</l>
                <l xml:id="d009l534" n="534">Nec mora, relliquias levis armatura fugati</l>
                <l xml:id="d009l535" n="535">Agminis et tardae passim vestigia turbae</l>
                <l xml:id="d009l536" n="536">Prosequitur. Spoliis victor castrisque potitus,</l>
                <l xml:id="d009l537" n="537">Captaque signa, ducique ingens victoria parta.</l>
                <l xml:id="d009l538" n="538">At Malatestaeos magno suscepit honore</l>
                <l xml:id="d009l539" n="539">Princeps ipse duces ad se post proelia missos</l>
                <l xml:id="d009l540" n="540">Muneraque ampla dedit; libertasque omnibus inde</l>
                <l xml:id="d009l541" n="541">Concessa, in patriamque nepos fratresque remissi.</l>
                <l xml:id="d009l542" n="542">Confisamque tuis opibus magnoque tumentem</l>
                <l xml:id="d009l543" n="543">Nequicquam armorum te, Florentina, paratu</l>
                <l xml:id="d009l544" n="544">Contudimus, nostrique iugum Florentia ferret</l>
                <l xml:id="d009l545" n="545">Victa ducis, nisi se medium interponere bello</l>
                <l xml:id="d009l546" n="546">Ac socias Venetus properasset iungere vires.</l>
                <l xml:id="d009l547" n="547">Hine ingens rerum moles excita, neque ante</l>
                <l xml:id="d009l548" n="548">Tot clari coiere duces, collecta per omnem</l>
                <l xml:id="d009l549" n="549">Italiam nec tot complerunt agmina campos.</l>
                <l xml:id="d009l550" n="550">At Fortuna fidem mutatis improba fatis</l>
                <l xml:id="d009l551" n="551">Rupit et implicuit bello, cui forsitan aetas</l>
                <l xml:id="d009l552" n="552">Nullum nostra dabit finem. Sed caetera post haec</l>
                <l xml:id="d009l553" n="553">In melius referat magni regnator Olympi</l>
                <l xml:id="d009l554" n="554">Et propria Italiam vertentem in viscera dextram</l>
                <l xml:id="d009l555" n="555">Respiciat pius humanisque laboribus adsit!'</l>
                <l xml:id="d009l556" n="556">Talibus heroum pascebat pectora dictis</l>
                <l xml:id="d009l557" n="557">Inclyta Maffei soboles finemque loquendi</l>
                <l xml:id="d009l558" n="558">Hic dedit. At iuvenum sublatis undique mensis</l>
                <l xml:id="d009l559" n="559">Laeta cohors aderat dapibus vinoque refecta.</l>
                <l xml:id="d009l560" n="560">Surgitur, et magnis ardent fulgoribus aedes.</l>
                <l xml:id="d009l561" n="561">Hic Borsum proceres thalamo induxere parato.</l>
                <l xml:id="d009l562" n="562">Ast alias sedes alii et diversa requirunt</l>
                <l xml:id="d009l563" n="563">Hospicia. Hinc placidam nox intempesta quietem</l>
                <l xml:id="d009l564" n="564">Invitat, serpitque levi per lumina lapsu</l>
                <l xml:id="d009l565" n="565">Atque oblita sopor curarum pectora mulcet".</l>
            </div1>
            <div1 xml:id="d010" type="section" decls="#md" met="H">
                <head>
                    <title>10</title>
                    <abbr>10</abbr>
                    <bibl source="digital">Annachiara Barizza</bibl>
                </head>
                <l xml:id="d010l1" n="1">"Auroram interea thalamis humentibus Horae</l>
                <l xml:id="d010l2" n="2">Tithoni prodire monent. Illa aequoris alto</l>
                <l xml:id="d010l3" n="3">Gurgite prosiliens rorantia lumina tersit</l>
                <l xml:id="d010l4" n="4">Cristatosque rosis crines redimivit Eois.</l>
                <l xml:id="d010l5" n="5">Tum residens curru niveo resonante flagello</l>
                <l xml:id="d010l6" n="6">Sollicitavit equos; illi, qua semita notum</l>
                <l xml:id="d010l7" n="7">Monstrat iter, volitant et lucem naribus efflant.</l>
                <l xml:id="d010l8" n="8">At dux arcanis magnae in penetralibus aulae</l>
                <l xml:id="d010l9" n="9">Iam dudum expulerat somnos stratisque relictis</l>
                <l xml:id="d010l10" n="10">Exierat paucisque ad nos comitantibus ibat.</l>
                <l xml:id="d010l11" n="11">Parte alia langorem animi seramque perosus</l>
                <l xml:id="d010l12" n="12">Segniciem primis comitum stipatus et ipse</l>
                <l xml:id="d010l13" n="13">Matutinus adest seque illi Borsius offert.</l>
                <l xml:id="d010l14" n="14">Tum cari mandata refert genitoris et omne</l>
                <l xml:id="d010l15" n="15">Consilium causamque viae simul ordine pandit.</l>
                <l xml:id="d010l16" n="16">Praecipue tamen affirmat se ad limina missum</l>
                <l xml:id="d010l17" n="17">Principis, ut meritos illum visurus honores</l>
                <l xml:id="d010l18" n="18">Ac partem officii patrio sub nomine praestet.</l>
                <l xml:id="d010l19" n="19">Haud invitus ad haec aures animumque Philippus</l>
                <l xml:id="d010l20" n="20">Advertit felixque cupit contingere nobis</l>
                <l xml:id="d010l21" n="21">Connubium ac rerum nostrarum in parte vocatum</l>
                <l xml:id="d010l22" n="22">Se quoque laetatur gratesque agit ore benigno</l>
                <l xml:id="d010l23" n="23">Nec levibus dictis, quicquid valet, optimus offert.</l>
                <l xml:id="d010l24" n="24">Dumque ea sermone alterno memorantur utrinque,</l>
                <l xml:id="d010l25" n="25">Heroum manus omnis adest et regia magno</l>
                <l xml:id="d010l26" n="26">Murmure tecta sonant. Tum factis ordine sacris</l>
                <l xml:id="d010l27" n="27">Corpora curantur studiisque frementibus omnes</l>
                <l xml:id="d010l28" n="28">Venatum namque in sylvas exire parabant</l>
                <l xml:id="d010l29" n="29">Crastinus expectant ubi sol remeaverit orbi.</l>
                <l xml:id="d010l30" n="30">Inde ubi clara dies umbram dimovit Olympo,</l>
                <l xml:id="d010l31" n="31">Terribili clamore ruit glomerata iuventus.</l>
                <l xml:id="d010l32" n="32">Pars pedes ingreditur simul et venabula gestat,</l>
                <l xml:id="d010l33" n="33">Pars vehitur sublimis equis armatque corusco</l>
                <l xml:id="d010l34" n="34">Ense latus manibusque Hispana hastilia vibrat.</l>
                <l xml:id="d010l35" n="35">Cornua dependent humeris, lateque sequuntur</l>
                <l xml:id="d010l36" n="36">Agmina fida canum diversis usibus apta.</l>
                <l xml:id="d010l37" n="37">Hae turbare feras et odoro nare latentes</l>
                <l xml:id="d010l38" n="38">Secretis norunt excire cubilibus, illae</l>
                <l xml:id="d010l39" n="39">Threicio genus eximium de sanguine ducunt</l>
                <l xml:id="d010l40" n="40">Praecipitique Notos superant et fulmina cursu.</l>
                <l xml:id="d010l41" n="41">Ast aliae ingentes capite et cervicibus amplis,</l>
                <l xml:id="d010l42" n="42">Albanove solo Geticisve in rupibus ortae,</l>
                <l xml:id="d010l43" n="43">Dentibus audaces rapidis bellantur et astu</l>
                <l xml:id="d010l44" n="44">Comminus, indutae longis thoracibus armos.</l>
                <l xml:id="d010l45" n="45">Sed neque deformes ursi nec Martius illas</l>
                <l xml:id="d010l46" n="46">Terruerit lupus aut vastae vetus incola sylvae,</l>
                <l xml:id="d010l47" n="47">Dente ferox multumque novo sus effera partu.</l>
                <l xml:id="d010l48" n="48">Tectorum ad primos aditus nos maximus heros</l>
                <l xml:id="d010l49" n="49">Digressos thalamo laribus comitatur ab altis.</l>
                <l xml:id="d010l50" n="50">At senium excusat, si non accesserat una</l>
                <l xml:id="d010l51" n="51">In nemus ipse comes, iuvenem se talibus olim</l>
                <l xml:id="d010l52" n="52">Adsuetum studiis memorans, si qua ocia rerum</l>
                <l xml:id="d010l53" n="53">Alta daret moles neque ad aspera cogeret arma</l>
                <l xml:id="d010l54" n="54">Imperium bello repetentem antiquaque iura.</l>
                <l xml:id="d010l55" n="55">'Nam super his nos posse loqui sylvasque virentes</l>
                <l xml:id="d010l56" n="56">Atque procul summa venantum proelia ab arce,</l>
                <l xml:id="d010l57" n="57">Prospectare sat est'; inquit, 'Biragus et una</l>
                <l xml:id="d010l58" n="58">Vobiscum hic aderit Scaramuza Ligurque Petinus</l>
                <l xml:id="d010l59" n="59">Et Posterla meus nec non Antonius et qui</l>
                <l xml:id="d010l60" n="60">Rarus ad haec sine me Oldradus certamina pergit,</l>
                <l xml:id="d010l61" n="61">Nec validi iuvenes aberunt venatibus apti'.</l>
                <l xml:id="d010l62" n="62">Haec princeps, et, quem genuit Maurusia tellus,</l>
                <l xml:id="d010l63" n="63">Candidior cygnis et cursibus alitis alas</l>
                <l xml:id="d010l64" n="64">Exuperans longe atque hinnitu colla superbo</l>
                <l xml:id="d010l65" n="65">Arduus attollens sonipes adducitur, atque hunc</l>
                <l xml:id="d010l66" n="66">Borsius instratum phaleris auroque nitentem</l>
                <l xml:id="d010l67" n="67">Frenaque mandentem spumanti argentea morsu</l>
                <l xml:id="d010l68" n="68">Insilit, auratum leviter pede nisus in orbem.</l>
                <l xml:id="d010l69" n="69">Iamque instructa cohors lato procedere campo</l>
                <l xml:id="d010l70" n="70">Coeperat, et stimulis per prata virentia pubes</l>
                <l xml:id="d010l71" n="71">Alipedes agitabat equos passimque ruebat</l>
                <l xml:id="d010l72" n="72">Contendens cursu et placido certamine ludens.</l>
                <l xml:id="d010l73" n="73">Quadrupedum fremitu tellus strepituque virorum</l>
                <l xml:id="d010l74" n="74">Insonat et crebris responsant vocibus aurae.</l>
                <l xml:id="d010l75" n="75">Nec minus Adriaca proceres de gente profecti</l>
                <l xml:id="d010l76" n="76">Gallorum duces et nos visura iuventus</l>
                <l xml:id="d010l77" n="77">Circum equitant, Borsi faciem mirantur et oris</l>
                <l xml:id="d010l78" n="78">Insignem exculti eloquium maturaque verba</l>
                <l xml:id="d010l79" n="79">Expendunt aptosque probant per singula gestus.</l>
                <l xml:id="d010l80" n="80">Illa quoque eximiam meruit praestantia laudem,</l>
                <l xml:id="d010l81" n="81">Dum velocis equi multa spectabilis arte</l>
                <l xml:id="d010l82" n="82">Fortia terga premit latisque excercet in arvis.</l>
                <l xml:id="d010l83" n="83">Ille gradus agili glomerat levitate superbos</l>
                <l xml:id="d010l84" n="84">Cruraque composito sinuata volumine iactat</l>
                <l xml:id="d010l85" n="85">Arduus et campo insultat, necdum tamen omni</l>
                <l xml:id="d010l86" n="86">Conatu offundit vires cursumque retentat</l>
                <l xml:id="d010l87" n="87">Curvata cervice premens ad pectora barbam.</l>
                <l xml:id="d010l88" n="88">Hinc properare magis volucresque lacessere ventos</l>
                <l xml:id="d010l89" n="89">Incipit. Instat eques calcaribus ilia pulsans.</l>
                <l xml:id="d010l90" n="90">Libertate data volitat iuba fusa per armos</l>
                <l xml:id="d010l91" n="91">Vixque solo festiva levis vestigia ponit.</l>
                <l xml:id="d010l92" n="92">Suspensisque fugam rursus moderatus habenis</l>
                <l xml:id="d010l93" n="93">Respondente manu pedibus non inscius heros</l>
                <l xml:id="d010l94" n="94">Elatum saltu exiguum convertit in orbem.</l>
                <l xml:id="d010l95" n="95">Igneus ex oculis micat ardor et humida canis</l>
                <l xml:id="d010l96" n="96">Ora fluunt spumis tumidaeque frementibus irae</l>
                <l xml:id="d010l97" n="97">Naribus ignescunt et anhelos concutit artus.</l>
                <l xml:id="d010l98" n="98">Et quamquam ipse negat seque huc animosus et illuc</l>
                <l xml:id="d010l99" n="99">Saepius obvertit, passus tamen ire quietos</l>
                <l xml:id="d010l100" n="100">Borsius inducit sociumque refertur in agmen.</l>
                <l xml:id="d010l101" n="101">Haud procul ingenti, late circumdata vallo</l>
                <l xml:id="d010l102" n="102">Planicies immensa fuit, qua mille ferarum</l>
                <l xml:id="d010l103" n="103">Erravere greges. Hic omni consita cura</l>
                <l xml:id="d010l104" n="104">Diversis nemora alta locis media arva tenebant</l>
                <l xml:id="d010l105" n="105">Confugium armento sylvestri et commoda sedes.</l>
                <l xml:id="d010l106" n="106">Prata soli partem, partem sibi poscit aratro</l>
                <l xml:id="d010l107" n="107">Cultus ager; praebent salientes pocula rivi.</l>
                <l xml:id="d010l108" n="108">Haec ducis iniussu loca nulli accedere fas est.</l>
                <l xml:id="d010l109" n="109">Hinc atque hinc pecus inclusum mollesque recessus</l>
                <l xml:id="d010l110" n="110">Pevigil armato custodia milite servat.</l>
                <l xml:id="d010l111" n="111">Quo simulac ventum est, iuvenum sese omnis apertis</l>
                <l xml:id="d010l112" n="112">Immittit portis acies ac septa pererrat.</l>
                <l xml:id="d010l113" n="113">Nec mora, quisque suas diviso munere partes</l>
                <l xml:id="d010l114" n="114">Occupat. Angustas insesso limite fauces</l>
                <l xml:id="d010l115" n="115">Hi nemorum observant taciti et venabula dextris</l>
                <l xml:id="d010l116" n="116">Rite parata tenent laevumque tuentur, at illi</l>
                <l xml:id="d010l117" n="117">Adversum tenuere latus dumisque teguntur.</l>
                <l xml:id="d010l118" n="118">Stant iuxta vinctique canes capita ardua tollunt</l>
                <l xml:id="d010l119" n="119">Auribus arrectis et circum lumina volvunt</l>
                <l xml:id="d010l120" n="120">Atque avidi pugnae exultant, et vivida pulsat</l>
                <l xml:id="d010l121" n="121">Corda tremor coeuntque animoso in pectore vires.</l>
                <l xml:id="d010l122" n="122">Compositis rebus signum undique pulsa dederunt</l>
                <l xml:id="d010l123" n="123">Cornua; quo strepitu sylvae insonuere propinquae</l>
                <l xml:id="d010l124" n="124">Atque omnis late regio et cava flumina raucos</l>
                <l xml:id="d010l125" n="125">Accepere sonos altusque remugiit aether.</l>
                <l xml:id="d010l126" n="126">Attoniti fugiunt et apertos longa per agros</l>
                <l xml:id="d010l127" n="127">Cornibus elatis condensant agmina cervi.</l>
                <l xml:id="d010l128" n="128">Parte alia capreae frondosa cubilia linquunt</l>
                <l xml:id="d010l129" n="129">Dantque leves saltus arvis et anhela sequentum</l>
                <l xml:id="d010l130" n="130">Ora canum iam nunc haesura in clunibus horrent,</l>
                <l xml:id="d010l131" n="131">Quaque licet, vitant. Nec non per culta iacentes</l>
                <l xml:id="d010l132" n="132">Inventi exiliunt lepores rapidisque feruntur</l>
                <l xml:id="d010l133" n="133">Cursibus. Ex omni numero sibi deligit unum</l>
                <l xml:id="d010l134" n="134">Stroccius et vinclo exutas Turcamque Lycemque</l>
                <l xml:id="d010l135" n="135">Immittit procul atque abeuntem haud segniter urget.</l>
                <l xml:id="d010l136" n="136">Illas ire pares videas discrimine nullo</l>
                <l xml:id="d010l137" n="137">Frontibus aequatis. Nunc haec, nunc illa vicissim</l>
                <l xml:id="d010l138" n="138">Prima fugit sociamque levi post terga volatu</l>
                <l xml:id="d010l139" n="139">Commodiore via et spatio interiore relinquit.</l>
                <l xml:id="d010l140" n="140">Altera victricem properato concita cursu</l>
                <l xml:id="d010l141" n="141">Protinus assequitur, vinci indignata, novoque</l>
                <l xml:id="d010l142" n="142">Amissum reparat nisu decus et simul instat.</l>
                <l xml:id="d010l143" n="143">Vis animos alit, atque ingens accendit utramque</l>
                <l xml:id="d010l144" n="144">Sublato clamore favor, dominique sequentis</l>
                <l xml:id="d010l145" n="145">Non ignota canum vox auribus incitat ambas.</l>
                <l xml:id="d010l146" n="146">Sic pariter se offert aequa victoria lance,</l>
                <l xml:id="d010l147" n="147">Quaeque magis praestet cursu, haud discernere possis.</l>
                <l xml:id="d010l148" n="148">Ille autem dirae trepidus formidine mortis</l>
                <l xml:id="d010l149" n="149">Accelerat gyrisque citos fallacibus hostes</l>
                <l xml:id="d010l150" n="150">Nonnumquam eludit, nonnumquam limite recto</l>
                <l xml:id="d010l151" n="151">Coeptum iter intendit fruticosaque tecta requirit</l>
                <l xml:id="d010l152" n="152">Strenuus. At quamvis pedibus confidat et astu,</l>
                <l xml:id="d010l153" n="153">Nulla tamen, qua se valeat subducere leto,</l>
                <l xml:id="d010l154" n="154">Est via, sed captus vitam cum sanguine fundit.</l>
                <l xml:id="d010l155" n="155">Ecce, ruit magno per devia lustra fragore</l>
                <l xml:id="d010l156" n="156">Latratuque canum et vasto clamore sequentum</l>
                <l xml:id="d010l157" n="157">Actus aper medium frendens prorumpit in aequor.</l>
                <l xml:id="d010l158" n="158">Terribili informis rictu caput excutit ingens</l>
                <l xml:id="d010l159" n="159">Fulmineosque acuit dentes ac spumeus iras</l>
                <l xml:id="d010l160" n="160">Concipit et setis horrent albentibus armi.</l>
                <l xml:id="d010l161" n="161">Borsius ingenti percussam vulnere cervam</l>
                <l xml:id="d010l162" n="162">Deserit et pulchrae stimulante cupidine laudis</l>
                <l xml:id="d010l163" n="163">Haud illum dubitat contra pedes ire furentem</l>
                <l xml:id="d010l164" n="164">Obvius auritoque manum ferro impiger armat.</l>
                <l xml:id="d010l165" n="165">Sustulit ora ferox ac dentibus infremuit sus</l>
                <l xml:id="d010l166" n="166">Acribus insurgens animis; tum flammea torquens</l>
                <l xml:id="d010l167" n="167">Lumina deicit corpus ac sese obtulit ultro</l>
                <l xml:id="d010l168" n="168">Impavidus turbamque canum post terga reliquit.</l>
                <l xml:id="d010l169" n="169">Obiicit extemplo porrecta cuspide ferrum</l>
                <l xml:id="d010l170" n="170">Borsius ac laevo subnixus poplite perstat</l>
                <l xml:id="d010l171" n="171">Successumque oculis certos meditatur ad ictus.</l>
                <l xml:id="d010l172" n="172">Nec mora, qua tereti confinia pectora collo,</l>
                <l xml:id="d010l173" n="173">Acer et innitens manibus venabula figit.</l>
                <l xml:id="d010l174" n="174">Volvitur huc furibundus et huc rivosque cruoris</l>
                <l xml:id="d010l175" n="175">Fundit aper, telumque gravi de vulnere frustra</l>
                <l xml:id="d010l176" n="176">Excutit. Insequitur caedentem et viribus instat.</l>
                <l xml:id="d010l177" n="177">Interea senior cuncta immiscente tumultu</l>
                <l xml:id="d010l178" n="178">Magnanimum Ugucio campis quaerebat alumnum.</l>
                <l xml:id="d010l179" n="179">Quem simulac tanto procul in discrimine vidit,</l>
                <l xml:id="d010l180" n="180">Urget equum, iuvenes simul increpat et simul acres</l>
                <l xml:id="d010l181" n="181">Imperat emitti Corsos et vincula solvi.</l>
                <l xml:id="d010l182" n="182">At, Rhodiae sacro qui nunc insignis honore</l>
                <l xml:id="d010l183" n="183">Militiae cum dis aras partitur opimas,</l>
                <l xml:id="d010l184" n="184">Auxilium clamans instigat Avancius Ursam.</l>
                <l xml:id="d010l185" n="185">Et renes canis accelerat Germanicus Elphis,</l>
                <l xml:id="d010l186" n="186">Inde alii comites. Ruit instar fulminis Ursa</l>
                <l xml:id="d010l187" n="187">Corripuitque suem dextraque pependit ab aure</l>
                <l xml:id="d010l188" n="188">Dentibus infixis. Tum morsu innixa tenaci</l>
                <l xml:id="d010l189" n="189">Ora premens saltu in laevam transfertur et hostem</l>
                <l xml:id="d010l190" n="190">Setigerum huc illuc trahit et procumbere victrix</l>
                <l xml:id="d010l191" n="191">Cogit humi. Repetit letali Borsius ictu</l>
                <l xml:id="d010l192" n="192">Prostratum et lato praecordia vulnere rumpit.</l>
                <l xml:id="d010l193" n="193">Te quoque sublimem, Carpensis, gloria caesi</l>
                <l xml:id="d010l194" n="194">Tollit apri; et quamquam in senium vergentibus annis</l>
                <l xml:id="d010l195" n="195">Ausus idem Ugucio est. Sed nec Feltrinus eadem</l>
                <l xml:id="d010l196" n="196">Laude caret, nec te indecorem turpive timore</l>
                <l xml:id="d010l197" n="197">Ignavum Galli proceres, Rangone, putarunt,</l>
                <l xml:id="d010l198" n="198">Immanem cum te multa vi sternere porcam</l>
                <l xml:id="d010l199" n="199">Lactantem bis sex viderunt ubere foetus.</l>
                <l xml:id="d010l200" n="200">Caetera vel capreas vel cervos turba fugaces</l>
                <l xml:id="d010l201" n="201">Aut lepores capit aut dammas, prolemque ferinam,</l>
                <l xml:id="d010l202" n="202">Ut sors cuique sua est, dat leto; ingensque refertur</l>
                <l xml:id="d010l203" n="203">Non sine caede canum duro ex certamine praeda.</l>
                <l xml:id="d010l204" n="204">Longum iter emensus primo distabat ab ortu</l>
                <l xml:id="d010l205" n="205">Phoebus ad occasum properans, et curva receptu</l>
                <l xml:id="d010l206" n="206">Cornua concinuere, gradusque ad tecta refertur.</l>
                <l xml:id="d010l207" n="207">Incedunt laeti iuvenes, casusque renarrat</l>
                <l xml:id="d010l208" n="208">Venator de more suos et laudibus effert.</l>
                <l xml:id="d010l209" n="209">Borsius hos inter praesenti pectore et arte</l>
                <l xml:id="d010l210" n="210">Iudiciis hominum excellens primusque fuisse</l>
                <l xml:id="d010l211" n="211">Dicitur ac pugnae insignem meruisse coronam</l>
                <l xml:id="d010l212" n="212">Et superasse suos animis ingentibus annos.</l>
                <l xml:id="d010l213" n="213">Sol quater exoriens lucem produxerat almam;</l>
                <l xml:id="d010l214" n="214">Linquere Cusagum et socios discedere fidus</l>
                <l xml:id="d010l215" n="215">Admonet Ugucio iussasque requirere terras;</l>
                <l xml:id="d010l216" n="216">Borsius anguigerum monitu senioris amici</l>
                <l xml:id="d010l217" n="217">Regem laetus adit placidoque haec incipit ore:</l>
                <l xml:id="d010l218" n="218">'Dux, magnae decus Italiae, si nostra sequemur</l>
                <l xml:id="d010l219" n="219">Vota, diu tecum immemores rerumque viaeque,</l>
                <l xml:id="d010l220" n="220">Dum licet, hic erimus. Quid enim vel amoenius istis</l>
                <l xml:id="d010l221" n="221">Esse locis, animive tui quae gratia possit</l>
                <l xml:id="d010l222" n="222">Affectus aequare pios mentemque benignam?</l>
                <l xml:id="d010l223" n="223">Sed nos ire iubent cari praecepta parentis,</l>
                <l xml:id="d010l224" n="224">Ne qua obstet tantis coeptis mora et omnia turbet</l>
                <l xml:id="d010l225" n="225">Consilia et frustra coeuntes undique reges</l>
                <l xml:id="d010l226" n="226">Expectent rebusque absit nova nupta paratis.</l>
                <l xml:id="d010l227" n="227">Di tibi fortunam dextro per saecula nutu</l>
                <l xml:id="d010l228" n="228">Dent meritis animoque parem et tua vota secundent,</l>
                <l xml:id="d010l229" n="229">Nec nostrae interea capiant te oblivia gentis'.</l>
                <l xml:id="d010l230" n="230">Talia dum memorat, gestusque ac verba Philippus</l>
                <l xml:id="d010l231" n="231">Miratur dextramque tenet laevaque fluentis</l>
                <l xml:id="d010l232" n="232">Permulcet crines. Tum demum pectore vocem</l>
                <l xml:id="d010l233" n="233">Effundens, 'Vestris ergo immutabilis', inquit,</l>
                <l xml:id="d010l234" n="234">'Mentibus, ut video, sententia sedit eundi.</l>
                <l xml:id="d010l235" n="235">Res ita si poscunt, hoc si ratus expetit ordo</l>
                <l xml:id="d010l236" n="236">Idque probant omnes et tu cupis, optime Borsi,</l>
                <l xml:id="d010l237" n="237">Nil moror ulterius; neque enim decet. Ite secundis</l>
                <l xml:id="d010l238" n="238">Ominibus, nec non huius mecum omnia vobis,</l>
                <l xml:id="d010l239" n="239">Quicquid id est, regni communia ducite iura!</l>
                <l xml:id="d010l240" n="240">Sis felix ac te generis pulcherrima vestri</l>
                <l xml:id="d010l241" n="241">Facta, puer, stimulent. Quodsi minus indole fallor,</l>
                <l xml:id="d010l242" n="242">Ingentem famam laudesque anteibis avorum'.</l>
                <l xml:id="d010l243" n="243">Dixit et immensum caelati ferre ministros</l>
                <l xml:id="d010l244" n="244">Argenti pondus iubet ardentemque pyropum,</l>
                <l xml:id="d010l245" n="245">Cui viridis multa coniungitur arte smaragdus.</l>
                <l xml:id="d010l246" n="246">Huic ingens adamas fulvo connexus in auro</l>
                <l xml:id="d010l247" n="247">Stat super ac solis radios fulgore lacessit.</l>
                <l xml:id="d010l248" n="248">Eminus at certo distantes ordine conchae</l>
                <l xml:id="d010l249" n="249">Gemmiferum nitidis pingunt candoribus orbem.</l>
                <l xml:id="d010l250" n="250">At rostro palmam gestans similisque volanti</l>
                <l xml:id="d010l251" n="251">Dives opus pedibus Cythereia sustinet ales</l>
                <l xml:id="d010l252" n="252">Par nivibus pennas oculosque infusa rubore.</l>
                <l xml:id="d010l253" n="253">Has bello atque armis praestans Galeacius olim</l>
                <l xml:id="d010l254" n="254">Ferre solebat opes; defuncto principe longam</l>
                <l xml:id="d010l255" n="255">Post seriem his potitur regni successor aviti</l>
                <l xml:id="d010l256" n="256">Ultimus ac dono iuveni dat habere Philippus.</l>
                <l xml:id="d010l257" n="257">Omnibus hinc sociis argento auroque feruntur</l>
                <l xml:id="d010l258" n="258">Immixtae chlamydes Rubroque ab littore gemmae.</l>
                <l xml:id="d010l259" n="259">Omnia, quae nobis laeti carissima vultus</l>
                <l xml:id="d010l260" n="260">Esse docent, gratasque simul testantia mentes</l>
                <l xml:id="d010l261" n="261">Verba adsunt, pictamque abeuntes linquimus arcem,</l>
                <l xml:id="d010l262" n="262">Et qua ducit iter lora obvertuntur equorum.</l>
                <l xml:id="d010l263" n="263">Hospitio dehinc nos opulenta Novaria, cum iam</l>
                <l xml:id="d010l264" n="264">Vergeret occiduum decedens Phoebus in aequor,</l>
                <l xml:id="d010l265" n="265">Accipit. Hinc celeris Ticini ponte relicto</l>
                <l xml:id="d010l266" n="266">Vercellae occurrunt; Sesiaeque relinquimus amnem</l>
                <l xml:id="d010l267" n="267">Roscidaque irriguis habitantes arva Salassos</l>
                <l xml:id="d010l268" n="268">Fontibus, ac celebrem piscosa Durian unda</l>
                <l xml:id="d010l269" n="269">Transvehimur. Turina subit mox ora, Padumque</l>
                <l xml:id="d010l270" n="270">Traiicimur. Post haec diversa per oppida vecti</l>
                <l xml:id="d010l271" n="271">Saluciense solum et cognatam accedimus urbem.</l>
                <l xml:id="d010l272" n="272">Quinta dies ubi nos ludis choreisque vacantes</l>
                <l xml:id="d010l273" n="273">Detinuit summosque impendit laetus honores</l>
                <l xml:id="d010l274" n="274">Hospitibus princeps, pulchra cum virgine demum</l>
                <l xml:id="d010l275" n="275">In patriam molimur iter, caraeque sorori</l>
                <l xml:id="d010l276" n="276">Se quoque magnanimus comitem Thomasius addit.</l>
                <l xml:id="d010l277" n="277">Regia quo fuerint instructa palatia luxu,</l>
                <l xml:id="d010l278" n="278">Quid tibi commemorem? Quis nostrae gaudia gentis</l>
                <l xml:id="d010l279" n="279">Exprimat et totam solemnia festa per urbem?</l>
                <l xml:id="d010l280" n="280">Namque oratorum populis ex omnibus ingens</l>
                <l xml:id="d010l281" n="281">Ferrariam affluxit numerus praeclara ferentum</l>
                <l xml:id="d010l282" n="282">Munera ad Estensem. Roseos imitata colores</l>
                <l xml:id="d010l283" n="283">Purpura et auratis illusa laboribus et, quam</l>
                <l xml:id="d010l284" n="284">Textilis artifici nexu pictura pererrat,</l>
                <l xml:id="d010l285" n="285">Coniugibus donata novis; donantur et urnae</l>
                <l xml:id="d010l286" n="286">Inclusam patulis fundentes oribus imbrem.</l>
                <l xml:id="d010l287" n="287">Tum gravia et lympham vasa exceptura cadentem</l>
                <l xml:id="d010l288" n="288">Adiiciunt, solido argenti perfecta metallo</l>
                <l xml:id="d010l289" n="289">Omnia; pars operum nodis coeuntibus in se</l>
                <l xml:id="d010l290" n="290">Per varios tractus caelato inscribitur auro,</l>
                <l xml:id="d010l291" n="291">Pars simplex tantum levisque et candida fulget.</l>
                <l xml:id="d010l292" n="292">Hic celeres largitur equos Phoenicibus arvis</l>
                <l xml:id="d010l293" n="293">Threiciove solo Geticisve in rupibus ortos,</l>
                <l xml:id="d010l294" n="294">Luciferi quales olim de semine Eoi</l>
                <l xml:id="d010l295" n="295">Orythia tulit supposta coniuge furtim,</l>
                <l xml:id="d010l296" n="296">Qui candore nives superent, qui cursibus auras</l>
                <l xml:id="d010l297" n="297">Antevolent et quos victoria crebra superbos</l>
                <l xml:id="d010l298" n="298">Reddidit, alta iubam fusi per colla comantem.</l>
                <l xml:id="d010l299" n="299">Ille Myroneis certantia pocula signis</l>
                <l xml:id="d010l300" n="300">Praebet, hic ornatus capitis, Rizarda, decoros,</l>
                <l xml:id="d010l301" n="301">Hic tibi dat variis baccata monilia gemmis.</l>
                <l xml:id="d010l302" n="302">Multa quoque adduntur mensis genialibus apta</l>
                <l xml:id="d010l303" n="303">Diversis convecta locis terraque marique,</l>
                <l xml:id="d010l304" n="304">Lauta quibus princeps hilaret convivia regum.</l>
                <l xml:id="d010l305" n="305">Innumeri venere duces, venere puellae</l>
                <l xml:id="d010l306" n="306">Praestantes forma atque insignes cultibus omnes.</l>
                <l xml:id="d010l307" n="307">Non hic una Venus, non Cecropis una, nec una</l>
                <l xml:id="d010l308" n="308">Iuno erat, et numquam teneris oblata facultas</l>
                <l xml:id="d010l309" n="309">Tanta Cupidinibus figendi pectora telis</l>
                <l xml:id="d010l310" n="310">Spectantum iuvenum subitoque ardore furentum.</l>
                <l xml:id="d010l311" n="311">Laeta choros pubes regali exercet in aula,</l>
                <l xml:id="d010l312" n="312">Multiplicemque sonum curvato ductilis aere</l>
                <l xml:id="d010l313" n="313">Buccina per nodos apte compacta canoros</l>
                <l xml:id="d010l314" n="314">Et bifores buxi reddunt; nec lubrica desunt</l>
                <l xml:id="d010l315" n="315">Carmina concordi certamine, quae grave, acutum</l>
                <l xml:id="d010l316" n="316">Flexile commiscent, quo lis non dissona possit</l>
                <l xml:id="d010l317" n="317">Oblectare aures, veluti cum garrula cantu</l>
                <l xml:id="d010l318" n="318">Exercet noctem gavisa novis hymenaeis</l>
                <l xml:id="d010l319" n="319">Daulias. Illa quidem aut dumis aut arbore sedens</l>
                <l xml:id="d010l320" n="320">Nunc trahit in longum, nunc corripit; aut modo flectit</l>
                <l xml:id="d010l321" n="321">Aut modo continuat carmen; iam dividit et iam</l>
                <l xml:id="d010l322" n="322">Integrat; interdum premit imo gutture vocem</l>
                <l xml:id="d010l323" n="323">Succlusam, interdum levat et miserabile luget</l>
                <l xml:id="d010l324" n="324">Non imitabilibus superans concentibus artem.</l>
                <l xml:id="d010l325" n="325">At proceres in equis armati hastasque gerentes</l>
                <l xml:id="d010l326" n="326">Ludicra inter se simulati bella ciebant</l>
                <l xml:id="d010l327" n="327">Martis, honoratae quaerentes praemia palmae.</l>
                <l xml:id="d010l328" n="328">Garganum alipedem phalerisque armisque decoris</l>
                <l xml:id="d010l329" n="329">Desuper instratum gratoque adamanta nitore</l>
                <l xml:id="d010l330" n="330">Lumina tentantem, pretium haud ignobile pugnae,</l>
                <l xml:id="d010l331" n="331">Borsius obtinuit populique favore secundo</l>
                <l xml:id="d010l332" n="332">Ante sui victor sese tulit ora parentis.</l>
                <l xml:id="d010l333" n="333">Quique Faventinae Guidaccius imperat urbi</l>
                <l xml:id="d010l334" n="334">Atque locum egregia tenuit virtute secundum,</l>
                <l xml:id="d010l335" n="335">Pictam accepit acu chlamydem, quam fulgidus auro</l>
                <l xml:id="d010l336" n="336">Conscriptusque nota ambierat +...oseide+ limbus;</l>
                <l xml:id="d010l337" n="337">Tum galeam, summo cuius de vertice surgit</l>
                <l xml:id="d010l338" n="338">Atque alas aquila ingentes argentea pandit,</l>
                <l xml:id="d010l339" n="339">Nicoleu quondam Estensis gestamina, sumit.</l>
                <l xml:id="d010l340" n="340">Tertius hunc sequitur Rangona ab origine Guidus.</l>
                <l xml:id="d010l341" n="341">Huic lorica datur conserta trilicibus hamis,</l>
                <l xml:id="d010l342" n="342">Aureus extremas ambit cui circulus oras</l>
                <l xml:id="d010l343" n="343">Hinc atque hinc; capulo pulcherrimus ensis eburno</l>
                <l xml:id="d010l344" n="344">Additur, insigni vagina inclusus et arte</l>
                <l xml:id="d010l345" n="345">Perfectus, Brontone, tua, quo doctius alter</l>
                <l xml:id="d010l346" n="346">Nescierat flammis chalybum quaecumque metalla</l>
                <l xml:id="d010l347" n="347">Ponderibus miscere suis liquefactaque rursum</l>
                <l xml:id="d010l348" n="348">Seligere atque rudes formare in corpora massas.</l>
                <l xml:id="d010l349" n="349">Talibus ornati donis, mox tempora nudant</l>
                <l xml:id="d010l350" n="350">Exuti galeas iuvenes, fluidumque per ora</l>
                <l xml:id="d010l351" n="351">Sudorem abstergit famulorum sedula pubes</l>
                <l xml:id="d010l352" n="352">Sollicitaque manu spirantes molliter auras</l>
                <l xml:id="d010l353" n="353">Excitat et pugna contractos mitiget aestus.</l>
                <l xml:id="d010l354" n="354">Victorum ingentis circi plaudente corona</l>
                <l xml:id="d010l355" n="355">It manus ac sertis se quisque virentibus ornat.</l>
                <l xml:id="d010l356" n="356">Tum laeti redeunt ad tecta atque arma reponunt.</l>
                <l xml:id="d010l357" n="357">Iam bis sena dies lucem produxerat almam</l>
                <l xml:id="d010l358" n="358">Et finem attulerat regalibus ultima ludis.</l>
                <l xml:id="d010l359" n="359">Ad patrias sedes remeare petentibus ultro</l>
                <l xml:id="d010l360" n="360">Permissum hospitibus, tum grates omnibus actae.</l>
                <l xml:id="d010l361" n="361">Iam caelo exierat pluvialis Orionis astrum.</l>
                <l xml:id="d010l362" n="362">Borsius Aemiliae subito regionis ad urbes</l>
                <l xml:id="d010l363" n="363">Pergit, ubi sociis iam pridem hyberna pararat;</l>
                <l xml:id="d010l364" n="364">Armorum atque hominum qua sit sibi copia, lustrat;</l>
                <l xml:id="d010l365" n="365">Acres laetus equos spectat; quae postulat usus</l>
                <l xml:id="d010l366" n="366">Militiae, ingenti studio circumspicit heros.</l>
                <l xml:id="d010l367" n="367">Cuncta parat, comites urget non secius ac si</l>
                <l xml:id="d010l368" n="368">Aspera belli potens vocet in certamina Mavors.</l>
                <l xml:id="d010l369" n="369">Ecce ex diversis legati partibus adsunt</l>
                <l xml:id="d010l370" n="370">Italiae ac socio cupiunt sibi foedere iungi.</l>
                <l xml:id="d010l371" n="371">Hinc ducis Insubres referunt mandata Philippi,</l>
                <l xml:id="d010l372" n="372">Hinc Venetus rursum petit, hinc Florentia belli</l>
                <l xml:id="d010l373" n="373">Castrarumque ducem votis hunc omnibus optat.</l>
                <l xml:id="d010l374" n="374">Contendunt precibus pariter pariterque fatigant</l>
                <l xml:id="d010l375" n="375">Praemiaque ostentant, cum rebus magna viderent</l>
                <l xml:id="d010l376" n="376">Se, quocumque gradum ferret, momenta daturum.</l>
                <l xml:id="d010l377" n="377">Haud tamen immerito. Neque enim vel debuit alter</l>
                <l xml:id="d010l378" n="378">Flore virum vel equis praeferri armisque decoris.</l>
                <l xml:id="d010l379" n="379">Vidi equidem lectos equites peditumque catervas,</l>
                <l xml:id="d010l380" n="380">Cum primum Herberiam peteret Mutinensiaque arva.</l>
                <l xml:id="d010l381" n="381">Quantum animi, quantum instar erat virtutis in ipsis</l>
                <l xml:id="d010l382" n="382">Militibus, quove armati instructique paratu!</l>
                <l xml:id="d010l383" n="383">Praecipuus Borsi decor atque elata serenae</l>
                <l xml:id="d010l384" n="384">Frontis maiestas hominum stupefacta tenebat</l>
                <l xml:id="d010l385" n="385">Lumina, nec praesens animus rationis egebat.</l>
                <l xml:id="d010l386" n="386">Cum variis igitur iuvenem sermonibus omnes</l>
                <l xml:id="d010l387" n="387">Tentassent, hinc atque illinc diversa monentes,</l>
                <l xml:id="d010l388" n="388">Pro se quisque suas conari attollere partes,</l>
                <l xml:id="d010l389" n="389">Ipse Vicecomitis vertit se ad vota Philippi.</l>
                <l xml:id="d010l390" n="390">Huius erat magnum imperium, sed gloria maior</l>
                <l xml:id="d010l391" n="391">Floruit atque hominum meritis laudique favebat,</l>
                <l xml:id="d010l392" n="392">Largus opum ac belli cupidus rerumque novarum.</l>
                <l xml:id="d010l393" n="393">Illic praeterea antiquae post foedera pacis</l>
                <l xml:id="d010l394" n="394">Hospicium Estensi multos cum gente per annos</l>
                <l xml:id="d010l395" n="395">Manserat. Id vero, cum regia nuper adisset</l>
                <l xml:id="d010l396" n="396">Limina Rizardam Adriacas ducturus ad oras,</l>
                <l xml:id="d010l397" n="397">Ipse suo adventu renovarat Borsius, in quem</l>
                <l xml:id="d010l398" n="398">Magnanimus princeps genus omne effudit honoris.</l>
                <l xml:id="d010l399" n="399">Ergo ubi traductus superato flumine miles,</l>
                <l xml:id="d010l400" n="400">Gallica quod primum nostris a finibus arva</l>
                <l xml:id="d010l401" n="401">Separat, et Borsi Parmensem exercitus agrum</l>
                <l xml:id="d010l402" n="402">Attigit, extemplo magnae dux anguiger aulae</l>
                <l xml:id="d010l403" n="403">Primores iubet acciri, dehinc talia mandat:</l>
                <l xml:id="d010l404" n="404">'Ite citi et iuvenem Estensem, clarissima cuius</l>
                <l xml:id="d010l405" n="405">Italiam virtus aeternis laudibus ornat,</l>
                <l xml:id="d010l406" n="406">Quam primum ad nostras properate adducere sedes!</l>
                <l xml:id="d010l407" n="407">Ille meum nomen meaque arma fidemque secutus,</l>
                <l xml:id="d010l408" n="408">Florida nunc Parmam versus secum agmina ducit,</l>
                <l xml:id="d010l409" n="409">Auxilium nobis laturus et ire paratus,</l>
                <l xml:id="d010l410" n="410">Quo iubeam, atque avidus nostris se iungere castris.</l>
                <l xml:id="d010l411" n="411">Ocyus ergo adsit! Namque ipsum cernere coram</l>
                <l xml:id="d010l412" n="412">Et prius affari cupimus, quam in castra recedet</l>
                <l xml:id="d010l413" n="413">Sarzinumque petat, quo se omnis turba meorum</l>
                <l xml:id="d010l414" n="414">Ferme ducum Venetos bello aggressura recepit'.</l>
                <l xml:id="d010l415" n="415">Dixerat. Haud segnes regis praecepta facessunt,</l>
                <l xml:id="d010l416" n="416">Quis data cura, viri et magno simul agmine vadunt</l>
                <l xml:id="d010l417" n="417">Ac Mediolani Borsum alta ad moenia ducunt.</l>
                <l xml:id="d010l418" n="418">Est locus Insubrum magna sublimis in urbe,</l>
                <l xml:id="d010l419" n="419">Praecipiti muro atque ingentibus undique fossis</l>
                <l xml:id="d010l420" n="420">Cinctus. Eum structae pulchro simul ordine turres</l>
                <l xml:id="d010l421" n="421">Munierant, pictaeque ornarant ardua pinnae</l>
                <l xml:id="d010l422" n="422">Moenia, portarumque aditus pontesque superbos</l>
                <l xml:id="d010l423" n="423">Plurimus adsistens custos servarat in armis.</l>
                <l xml:id="d010l424" n="424">Castellum dixere Iovis, gratissima quondam,</l>
                <l xml:id="d010l425" n="425">Arx spectantum oculis nec vi expugnabilis ulla.</l>
                <l xml:id="d010l426" n="426">Regales intus sedes atque ampla patebant</l>
                <l xml:id="d010l427" n="427">Atria, marmoreisque domus subnisa columnis</l>
                <l xml:id="d010l428" n="428">Alta, ingens et opus magnorum nobile avorum,</l>
                <l xml:id="d010l429" n="429">Porticibus longis steterat, passimque ferarum</l>
                <l xml:id="d010l430" n="430">Mollibus errarat clausum genus omne viretis.</l>
                <l xml:id="d010l431" n="431">Ingentes thalamos ebur insignibat et aurum</l>
                <l xml:id="d010l432" n="432">Arte laboratos multa varioque decore.</l>
                <l xml:id="d010l433" n="433">Huc quondam in terris vitam ducente Philippo</l>
                <l xml:id="d010l434" n="434">Bellorum misti ductoribus ire solebant</l>
                <l xml:id="d010l435" n="435">Aurati aulicolae atque argento ornata iuventus.</l>
                <l xml:id="d010l436" n="436">Hic varios lusus et equos phalerasque nitentes</l>
                <l xml:id="d010l437" n="437">Cernere erat famulumque manus. Haec splendida magni</l>
                <l xml:id="d010l438" n="438">Curia regis erat. Primo hic placidissimus ipse</l>
                <l xml:id="d010l439" n="439">Congressu coram vultu excipiebat amico</l>
                <l xml:id="d010l440" n="440">Diversis ad se venientes partibus, idem</l>
                <l xml:id="d010l441" n="441">Nil tunc passus agi rerum, quas propter adessent,</l>
                <l xml:id="d010l442" n="442">Legatos absens plerumque interprete misso</l>
                <l xml:id="d010l443" n="443">Audiit ac demum reddi responsa iubebat.</l>
                <l xml:id="d010l444" n="444">Hanc extrema sui post funera principis arcem</l>
                <l xml:id="d010l445" n="445">Asper in arma ruens pro libertate tuenda</l>
                <l xml:id="d010l446" n="446">Diruerat populus, victor quam maximus armis</l>
                <l xml:id="d010l447" n="447">Sforciades, regnum accipiens dotale, refecit</l>
                <l xml:id="d010l448" n="448">Sumptibus eductam innumeris magnoque labore.</l>
                <l xml:id="d010l449" n="449">Ergo ubi Gallorum primis comitantibus altas</l>
                <l xml:id="d010l450" n="450">Perventum in sedes, procerum stipante caterva</l>
                <l xml:id="d010l451" n="451">Obvius egreditur princeps animique benigni</l>
                <l xml:id="d010l452" n="452">Gaudia prae se fert dictis et fronte serena</l>
                <l xml:id="d010l453" n="453">Atque tenens dextra Borsum in penetralia ducit</l>
                <l xml:id="d010l454" n="454">Ulteriora domus solioque imponit eburno.</l>
                <l xml:id="d010l455" n="455">Inde ubi summoti coetus paucisque relictis</l>
                <l xml:id="d010l456" n="456">Libera sermonum ambobus concessa facultas,</l>
                <l xml:id="d010l457" n="457">Borsius his regem prior est affatus et inquit:</l>
                <l xml:id="d010l458" n="458">'O princeps nulli inferior virtute parentum,</l>
                <l xml:id="d010l459" n="459">Non ego ab extremi submotis partibus exul</l>
                <l xml:id="d010l460" n="460">Advehor Oceani fato compulsus iniquo,</l>
                <l xml:id="d010l461" n="461">Nec miseris in rebus egens ad regia supplex</l>
                <l xml:id="d010l462" n="462">Limina confugio, Latiis sed notus in oris</l>
                <l xml:id="d010l463" n="463">Atque idem Italiae pars non spernenda potentis</l>
                <l xml:id="d010l464" n="464">Advenio, regnum incolumi genitore tenente.</l>
                <l xml:id="d010l465" n="465">Nam tua magna fides et dedita fama per orbem</l>
                <l xml:id="d010l466" n="466">Ac meus in te ardens amor et vetera illa parentum</l>
                <l xml:id="d010l467" n="467">Vincula amicitiae atque in me paulo ante per omnes</l>
                <l xml:id="d010l468" n="468">Officii spectata gradus tua certa voluntas</l>
                <l xml:id="d010l469" n="469">Adscivere tibi meque has accedere terras</l>
                <l xml:id="d010l470" n="470">Auxiliumque tuis voluere hoc addere castris,</l>
                <l xml:id="d010l471" n="471">Quicquid id est. Ergo arma et equos et fortia pubis</l>
                <l xml:id="d010l472" n="472">Corpora duratae saeva inter proelia Martis</l>
                <l xml:id="d010l473" n="473">Accipe, quae nulla precii spe Borsius offert!</l>
                <l xml:id="d010l474" n="474">Ipse opibus licet externis et milite nostro</l>
                <l xml:id="d010l475" n="475">Non egeas, quorum tibi maxima copia certe est,</l>
                <l xml:id="d010l476" n="476">Si tamen et vires quae sint prudentiaque hosti</l>
                <l xml:id="d010l477" n="477">Advertas, si Sforciadae bene cognita virtus,</l>
                <l xml:id="d010l478" n="478">Quo duce res Venetum labens stetit, haud nova temnes</l>
                <l xml:id="d010l479" n="479">Subsidia aut gentes pro te socia arma ferentes.</l>
                <l xml:id="d010l480" n="480">At me, sive animo quicquam seu corpore agendum est,</l>
                <l xml:id="d010l481" n="481">Utere, si quid ego aut dextra aut ratione valebo!</l>
                <l xml:id="d010l482" n="482">Nullum equidem pro laude tua imperioque laborem</l>
                <l xml:id="d010l483" n="483">Effugiam, nec me tantum huius, rex optime, belli</l>
                <l xml:id="d010l484" n="484">Participem accipies, sed eris rectorque paterque,</l>
                <l xml:id="d010l485" n="485">Et solum nomen genitoris abesse putabo'.</l>
                <l xml:id="d010l486" n="486">Talia dicentis gestus percurrit et ora</l>
                <l xml:id="d010l487" n="487">Luminibus tacitis princeps, ea pectore secum</l>
                <l xml:id="d010l488" n="488">Verba notans, atque his responsum vocibus ipse</l>
                <l xml:id="d010l489" n="489">Mox laetus dedit: 'O iuvenum fortissime Borsi</l>
                <l xml:id="d010l490" n="490">Atque mihi in primis studio dilecte parentis,</l>
                <l xml:id="d010l491" n="491">Ut te sub laribus nunc rursum avidusque libensque</l>
                <l xml:id="d010l492" n="492">Accipio videoque meis! Ut saepe diuque</l>
                <l xml:id="d010l493" n="493">Optatus nostris haesisti in mentibus, ex quo</l>
                <l xml:id="d010l494" n="494">Venisti patrias iter hinc digressus ad oras!</l>
                <l xml:id="d010l495" n="495">Sed tibi quas grates, quae praemia reddere possum</l>
                <l xml:id="d010l496" n="496">Digna satis? Quantum hoc debemus munere divis,</l>
                <l xml:id="d010l497" n="497">Quod tibi talem in nos animum mentemque dederunt!</l>
                <l xml:id="d010l498" n="498">Principio tuus iste meas adventus ad oras</l>
                <l xml:id="d010l499" n="499">Pergratus fuit, ac per te reor omine dextro</l>
                <l xml:id="d010l500" n="500">Non leve praesidium nostris accedere rebus.</l>
                <l xml:id="d010l501" n="501">Nec me adeo vires et magna potentia regni</l>
                <l xml:id="d010l502" n="502">Immemorem rerum efficiunt adeoque superbum</l>
                <l xml:id="d010l503" n="503">Reddunt, ut Venetos nimium temerarius hostes</l>
                <l xml:id="d010l504" n="504">Ultro despiciam, nec me, quid possit in armis</l>
                <l xml:id="d010l505" n="505">Sforciades, latet aut, quantos Florentia motus</l>
                <l xml:id="d010l506" n="506">Excitet, atque urbes aliae populique potentes,</l>
                <l xml:id="d010l507" n="507">Quiscum bella gero, fortes armisque minantes</l>
                <l xml:id="d010l508" n="508">Spernere nec tutum est nec sano pectore dignum.</l>
                <l xml:id="d010l509" n="509">Quocirca neque me externas nunc quaerere vires</l>
                <l xml:id="d010l510" n="510">Dedecet ac magnos contra munire tumultus</l>
                <l xml:id="d010l511" n="511">Bellorum, nec parva duces mihi gloria tantos</l>
                <l xml:id="d010l512" n="512">Pro nostro imperio et pro nostra stare salute.</l>
                <l xml:id="d010l513" n="513">Non ita mortali cuiquam indulsere secundi</l>
                <l xml:id="d010l514" n="514">Caelicolae, ut, quamquam reliquis opulentus abundat</l>
                <l xml:id="d010l515" n="515">Rebus, amicorum dederint satis. Omnia vero</l>
                <l xml:id="d010l516" n="516">Post illos ducenda reor, quae lubrica sub se</l>
                <l xml:id="d010l517" n="517">Fors habet et celeri magnum rotat axe per orbem.</l>
                <l xml:id="d010l518" n="518">Nos hominum egregias mentes famamque decusque</l>
                <l xml:id="d010l519" n="519">Auro praeferimus ductique cupidine laudis</l>
                <l xml:id="d010l520" n="520">Haec agimus, non ut gazas cumulemus avari</l>
                <l xml:id="d010l521" n="521">Turpiter. Haec agimus; geminis cum fratribus ipse</l>
                <l xml:id="d010l522" n="522">Testis rex Alphonsus erit procerumque catervae</l>
                <l xml:id="d010l523" n="523">Et quos navali Ligures certamine captos</l>
                <l xml:id="d010l524" n="524">Huc misere duces, cum belli iura liceret</l>
                <l xml:id="d010l525" n="525">Exercere mihi et spoliis auroque potiri,</l>
                <l xml:id="d010l526" n="526">Quo sibi concessa redimi potuere salute.</l>
                <l xml:id="d010l527" n="527">Nil hostile tamen passos in regna remisi</l>
                <l xml:id="d010l528" n="528">Muneribus laetos magnis neque honore carentes.</l>
                <l xml:id="d010l529" n="529">Hoc etiam experti Malatestae et strenuus armis</l>
                <l xml:id="d010l530" n="530">Sismundus, quibus et vitam donavimus olim</l>
                <l xml:id="d010l531" n="531">Et data libertas et munera digna Philippo.</l>
                <l xml:id="d010l532" n="532">Quare, age, nostrarum ductor clarissime rerum</l>
                <l xml:id="d010l533" n="533">In partem acceptus, nobiscum tu quoque curam</l>
                <l xml:id="d010l534" n="534">Concipe et hanc terram pariter tueamur ab hoste!</l>
                <l xml:id="d010l535" n="535">Qui si forte ducem victor quod maximus unus</l>
                <l xml:id="d010l536" n="536">Iupiter avertat! patria de sede Philippum</l>
                <l xml:id="d010l537" n="537">Expulerit, tua quid speret Ferraria demum,</l>
                <l xml:id="d010l538" n="538">Respice, cum populis inhiet cupido ore Latinis</l>
                <l xml:id="d010l539" n="539">Edomitoque mari terris vestigia firmet!</l>
                <l xml:id="d010l540" n="540">Tecum aderit praestans animo Talianus et armis,</l>
                <l xml:id="d010l541" n="541">Obruta quem toties funestis cladibus horret</l>
                <l xml:id="d010l542" n="542">Brixia, quem duri numquam fregere labores.</l>
                <l xml:id="d010l543" n="543">Sunt et Aloisi gemini, quos gloria caelo</l>
                <l xml:id="d010l544" n="544">Extulit, hic Vermi de sanguine clarus et altum</l>
                <l xml:id="d010l545" n="545">Ille Severina ducens ab origine nomen.</l>
                <l xml:id="d010l546" n="546">Arma ferent simul et tecum horrida bella ciebunt.</l>
                <l xml:id="d010l547" n="547">Innumeros his adde duces validasque phalanges,</l>
                <l xml:id="d010l548" n="548">Quosque viros urbes mittent in proelia nostrae.</l>
                <l xml:id="d010l549" n="549">Praeterea Hetruscis iam Piceninus in oris</l>
                <l xml:id="d010l550" n="550">Occulte populos omneis pertentat et illuc</l>
                <l xml:id="d010l551" n="551">Mox iter intendens subito simul omnia bello</l>
                <l xml:id="d010l552" n="552">Ac Florentinum invadet nil tale verentem.</l>
                <l xml:id="d010l553" n="553">Cui si fata dabunt, veluti mens sperat et optat,</l>
                <l xml:id="d010l554" n="554">Successum, huc totas acies victriciaque arma</l>
                <l xml:id="d010l555" n="555">Transferet ingentemque trahet secum ipse ruinam,</l>
                <l xml:id="d010l556" n="556">Antiquas renovans clades, Venetumque receptis</l>
                <l xml:id="d010l557" n="557">Expulsum terris natale fugabit ad aequor.</l>
                <l xml:id="d010l558" n="558">Hos inter non extremum indecoremve tenebit</l>
                <l xml:id="d010l559" n="559">Borsi fama locum, numeroque cohortibus aucto</l>
                <l xml:id="d010l560" n="560">Addam equites peditesque tibi, et praeclara sequentur</l>
                <l xml:id="d010l561" n="561">Munera, nec cedet proprio mea cura parenti'.</l>
                <l xml:id="d010l562" n="562">Haec ait. Interea fugiens properabat Olympum</l>
                <l xml:id="d010l563" n="563">Deserere occiduisque iubar sol abdere in undis.</l>
                <l xml:id="d010l564" n="564">Consurgunt simul et secreta sede relicta</l>
                <l xml:id="d010l565" n="565">It comes Estensi et thalamum perducit in altum</l>
                <l xml:id="d010l566" n="566">Anguiger insolito Borsum dignatus honore.</l>
                <l xml:id="d010l567" n="567">Inde suas repetit sedes. Regalia post haec</l>
                <l xml:id="d010l568" n="568">Instructis laute celebrant convivia mensis,</l>
                <l xml:id="d010l569" n="569">Lapsaque nox caelo suadet dare membra quieti.</l>
                <l xml:id="d010l570" n="570">Postera Phoebeos Aurora revexerat ignes.</l>
                <l xml:id="d010l571" n="571">Protinus ipse viros dux Borso dona ferentes</l>
                <l xml:id="d010l572" n="572">Polliciti memor ire iubet, cristisque minacem</l>
                <l xml:id="d010l573" n="573">Sanguineis galeam arrectis auroque nitentem,</l>
                <l xml:id="d010l574" n="574">Quaeque humeros obeant duplicesque atrata lacertos</l>
                <l xml:id="d010l575" n="575">Tegmina, loricamque hamis largitur ahenis</l>
                <l xml:id="d010l576" n="576">Consertam, haud ulli textum penetrabile ferro,</l>
                <l xml:id="d010l577" n="577">Aureus extremas ambit cui circulus oras</l>
                <l xml:id="d010l578" n="578">Fibulaque incluso subnectitur aurea collo.</l>
                <l xml:id="d010l579" n="579">Addit et auratas ocreas ensemque decorum</l>
                <l xml:id="d010l580" n="580">Et manuum ferro tutamina fida recocto,</l>
                <l xml:id="d010l581" n="581">Levia mobilibus digitis, thoracaque, magni</l>
                <l xml:id="d010l582" n="582">Egregium Messagis opus, quem littera circum</l>
                <l xml:id="d010l583" n="583">Artificem testata suum caelatur in auro.</l>
                <l xml:id="d010l584" n="584">Treis etiam, Alphonsi donum haud ignobile regis,</l>
                <l xml:id="d010l585" n="585">Addit equos, rutilis animosum naribus ignem</l>
                <l xml:id="d010l586" n="586">Efflantes, Calabri armenti stirpisque Sicanae</l>
                <l xml:id="d010l587" n="587">Garganique decus primum gregis; omnibus aetas</l>
                <l xml:id="d010l588" n="588">Una fuit geminis lustrum superantibus annis,</l>
                <l xml:id="d010l589" n="589">Docti omnes celerem subito compescere cursum</l>
                <l xml:id="d010l590" n="590">Atque immota solo vestigia figere nec non</l>
                <l xml:id="d010l591" n="591">Colla reflectentes pressis se obvertere loris</l>
                <l xml:id="d010l592" n="592">In gyrum atque agili consurgere in aethera saltu.</l>
                <l xml:id="d010l593" n="593">Horum alter candore nives aequabat, et alter</l>
                <l xml:id="d010l594" n="594">Acre micans oculis totosque nigerrimus artus</l>
                <l xml:id="d010l595" n="595">Sublimem tenui frontem signaverat albo,</l>
                <l xml:id="d010l596" n="596">Tertius huic similis potuit fraterque videri,</l>
                <l xml:id="d010l597" n="597">Ni color exiguo ad rutilum discrimine tendat</l>
                <l xml:id="d010l598" n="598">Atque subobscurus paulum declinet ab atro</l>
                <l xml:id="d010l599" n="599">Albaque posterior nisi sit pedis ungula laevi.</l>
                <l xml:id="d010l600" n="600">His super armatis fulvoque nitentibus auro</l>
                <l xml:id="d010l601" n="601">Terna manu terni pueri non artis egentes</l>
                <l xml:id="d010l602" n="602">Robora portabant levi splendentia ferro;</l>
                <l xml:id="d010l603" n="603">Cuspidibus simul arrectis unaque magistro</l>
                <l xml:id="d010l604" n="604">Parentes sagulis in versicoloribus ibant.</l>
                <l xml:id="d010l605" n="605">Nec non eximium castris decus additur ingens</l>
                <l xml:id="d010l606" n="606">Vexillum atque aliae pendens infigitur hastae.</l>
                <l xml:id="d010l607" n="607">Hic ferrugineus spiris ingentibus anguis</l>
                <l xml:id="d010l608" n="608">Immani adsurgens fera guttura pandit hiatu</l>
                <l xml:id="d010l609" n="609">Letiferisque vorat correptum dentibus hostem</l>
                <l xml:id="d010l610" n="610">Terribilis tollitque iubas et squammea terga.</l>
                <l xml:id="d010l611" n="611">Praeterea argenti magnum dat pondus er auri,</l>
                <l xml:id="d010l612" n="612">Ocyus ut possit veteres augere maniplos</l>
                <l xml:id="d010l613" n="613">Atque parare novas conducto milite turmas.</l>
                <l xml:id="d010l614" n="614">His Crema muneribus super addita, cuius opimos</l>
                <l xml:id="d010l615" n="615">Serius aurifero campos interluit amne,</l>
                <l xml:id="d010l616" n="616">Urbibus haud impar claris Crema, sive domorum</l>
                <l xml:id="d010l617" n="617">Structuram insignem turritaque moenia quaeras,</l>
                <l xml:id="d010l618" n="618">Ingentem seu vim populi moresque benignos</l>
                <l xml:id="d010l619" n="619">Respicias et opes ac templa situmque locorum.</l>
                <l xml:id="d010l620" n="620">Talibus insignis donis ac laetus ab urbe</l>
                <l xml:id="d010l621" n="621">Castra petit bello intentus rebusque gerendis</l>
                <l xml:id="d010l622" n="622">Borsius atque aliis mox se ductoribus addit,</l>
                <l xml:id="d010l623" n="623">Vipereis miscens aquilas et lilia signis".</l>
            </div1>
        </body>
    </text>
</TEI>
