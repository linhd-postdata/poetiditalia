<?xml version="1.0" encoding="UTF-8"?>
<TEI xmlns:xsi="http://www.w3.org/2001/XMLSchema-instance" xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title xml:id="SPAGNOLI-par1">
                    <title>Parthenice prima sive Mariana</title>
                    <title type="short">Parthenice prima sive Mariana</title>
                    <abbr>Parth. I</abbr>
                    <bibl>E. Bolisani, 1957</bibl>
                </title>
                <author xml:id="SPAGNOLI" n="190.000">
                    <name>Mantovano, Battista</name>
                    <date>Mantova, 1447 - 1516</date>
                    <date ana="114">Umanisti del Quattrocento (1374 - 1494)|Humanists of the XV<sup>th</sup> century (1374 - 1494)</date>
                    <persName>Battista Spagnoli detto il Mantovano</persName>
                    <abbr>MANTOV.</abbr>
                </author>
                <respStmt>
                    <resp>Reference basis text</resp>
                    <name>E. Bolisani, 1957</name>
                </respStmt>
            </titleStmt>
            <extent>
                <measure unit="words" quantity="18187">18187</measure>
            </extent>
            <publicationStmt>
                <publisher>
                    <ref target="http://www.mqdq.it">Musisque Deoque</ref>
                </publisher>
                <pubPlace>
                    <placeName>Venezia</placeName>, <country>ITALY</country>
                </pubPlace>
                <date when="2020-01-01">01/01/2020</date>
                <availability>
                    <p>Copyright 2020 - MQDQ Project</p>
                    <licence target="http://creativecommons.org/licenses/by-sa/4.0">
                        Distributed under a Creative Commons Attribution-ShareAlike 4.0 Unported License
                    </licence>
                </availability>
            </publicationStmt>
            <seriesStmt>
                <title>Poeti d'Italia in lingua Poeti d’Italia tra Medioevo e Rinascimento
                    Italian Poetry in Latin 13th-16th centuries</title>
                <respStmt>
                    <resp key="PDI">First developer of encoded collection</resp>
                    <persName>Luigi Tessarolo</persName>
                </respStmt>
                <respStmt>
                    <resp key="PDI">Principal investigator of collection</resp>
                    <persName>Paolo Mastandrea</persName>
                    <orgName>Università Ca' Foscari, Venezia</orgName>
                </respStmt>
                <respStmt>
                    <resp key="PDI">PRIN 1999 - PRIN 2001: Italian Research Project funded by Miur</resp>
                    <persName>Manlio Pastore Stocchi</persName>
                    <orgName>Università di Padova</orgName>
                    <persName>Roberta Cervani</persName>
                    <orgName>Università di Trieste</orgName>
                    <persName>Alberto Cavarzere</persName>
                    <orgName>Università di Verona</orgName>
                </respStmt>
                <respStmt>
                    <resp key="PDI">Text's metrical mark-up</resp>
                    <name>Andrea Bacianini</name>
                    <name>Costantino Moro</name>
                </respStmt>
                <respStmt>
                    <resp key="PDI" from="2020-09-01">Maintenance</resp>
                    <orgName>
                       <name>Venice Centre for Digital and Public Humanities (VeDPH) - Department of Humanities - Ca' Foscari University of Venice</name>
                       <email>vedph_at_unive_dot_it</email>
                    </orgName>
                </respStmt>
            </seriesStmt>
            <sourceDesc>
                <bibl>E. Bolisani, 1957</bibl>
            </sourceDesc>
        </fileDesc>
        <encodingDesc>
            <projectDesc>
                <p>TEI-conformant markup, version P5, MQDQ profile</p>
            </projectDesc>
            <metDecl xml:id="md" type="met">
                <metSym value="H">Esametri / Hexameters</metSym>
                <metSym value="E">Distici elegiaci / Elegiac couplets</metSym>
                <metSym value="h">Esametro / Hexameter</metSym><!-- in elegiac couplets -->
                <metSym value="P">Pentametri / Pentameters</metSym>
                <metSym value="p">Pentametro / Pentameter</metSym><!-- in elegiac couplets -->
                <metSym value="A">Adonii / Adonians</metSym>
                <metSym value="a">Adonio / Adonian</metSym><!-- in sapphic stanzas -->
                <metSym value="Y">Anapesti / Anapaests</metSym>
                <metSym value="N">Versi arcaici / Archaic verses</metSym><!-- verses of archaic poetry (saturni, cretici, bacchei, reiziani etc.)-->
                <metSym value="S">Saffici / Sapphics</metSym><!-- without strophic structure -->
                <metSym value="S1">Strofe saffiche / Sapphic stanzas</metSym><!-- with adonian in the fourth position: pattern SSSA -->
                <metSym value="S2">Strofe saffiche ampliate / Expanded sapphic stanzas</metSym><!-- with adonian not in the fourth position -->
                <metSym value="L">Alcaici / Alcaics</metSym><!-- without strophic structure -->
                <metSym value="L1">Strofe alcaiche / Alcaic stanzas</metSym>
                <metSym value="D">Asclepiadei / Asclepiadeans</metSym><!-- without strophic structure -->
                <metSym value="D2">Strofe asclepiadee seconde / Second asclepiadean stanzas</metSym><!-- pattern DDDO -->
                <metSym value="D3">Strofe asclepiadee terze / Third asclepiadean stanzas</metSym><!-- pattern DDOO -->
                <metSym value="C">Archilochei / Archilocheans</metSym>
                <metSym value="F">Endecasillabi falecii / Phalecian hendecasyllables</metSym>
                <metSym value="O">Altri eolici / Other aeolics</metSym>
                <metSym value="I">Ionici / Ionics</metSym>
                <metSym value="G">Giambici / Iambic metres</metSym>
                <metSym value="G1">Trimetri-Dimetri giambici / Iambic trimeter-dimeter</metSym>
                <metSym value="T">Trocaici / Trochaic metres</metSym>
                <metSym value="R">Ritmi / Rhythmic verses</metSym>
                <metSym value="V">Altri metri / Other metres</metSym>
                <metSym value="K">Commatici / ?</metSym>
                <metSym value="W">Verso corrotto / Corrupt verse</metSym>
                <metSym value="X">Linea non metrica / Extra-text</metSym>
            </metDecl>
        </encodingDesc>
        <profileDesc>
            <langUsage>
                <language ident="lat">Latin</language>
            </langUsage>
            <textClass>
                <keywords>
                    <term type="form">poetry</term>
                    <term type="source">literary</term>
                    <term type="meter">Hexameters</term>
                </keywords>
            </textClass>
            <creation>
                <idno>6.00</idno>
                <date></date>
            </creation>
        </profileDesc>
    </teiHeader>
    <text>
        <body>
            <div1 xml:id="d001" type="section" decls="#md" met="H">
                <head>
                    <title>1</title>
                    <abbr>1</abbr>
                    <bibl source="digital">Nicola Ruzzenenti</bibl>
                </head>
                <l xml:id="d001l1" n="1">Sancta Palaestinae repetens exordia Nymphae,</l>
                <l xml:id="d001l2" n="2">Difficiles ortus, et formidata profundo</l>
                <l xml:id="d001l3" n="3">Incrementa Iovi, mores Hymenaeaque festa</l>
                <l xml:id="d001l4" n="4">Virginis, et sacri referam miracula partus,</l>
                <l xml:id="d001l5" n="5">Actaque, et acceptos mundi melioris honores.</l>
                <l xml:id="d001l6" n="6">Sed neque Pierii fontis, neque Phocidis undae</l>
                <l xml:id="d001l7" n="7">Nunc vada sunt tentanda mihi: maiore Camena</l>
                <l xml:id="d001l8" n="8">Et maioris opus nunc est ope numinis. Ergo</l>
                <l xml:id="d001l9" n="9">Tu mihi, Diva, fave, caelum cui militat omne,</l>
                <l xml:id="d001l10" n="10">Quam trepidant Erebi sedes, cui terra fretumque</l>
                <l xml:id="d001l11" n="11">Vota precesque ferunt. Nostro Tu sola labori</l>
                <l xml:id="d001l12" n="12">Sis praesens, operique Tuo largita futuro</l>
                <l xml:id="d001l13" n="13">Praesidium, nostrae, veniens, illabere menti.</l>
                <l xml:id="d001l14" n="14">Tu, licet a nostro spatiis ingentibus orbe</l>
                <l xml:id="d001l15" n="15">Disiungare, suos quantum polus elevat ignis,</l>
                <l xml:id="d001l16" n="16">Non tamen humanos casus oblita, tuumque</l>
                <l xml:id="d001l17" n="17">Nil pertaesa genus, vigili mortalia cura</l>
                <l xml:id="d001l18" n="18">Suscipis et lacrimae tangunt tua pectora nostrae.</l>
                <l xml:id="d001l19" n="19">Tu placidum terris sidus, quod liberat omnis</l>
                <l xml:id="d001l20" n="20">A pelagi fervore rates, quod luce benigna</l>
                <l xml:id="d001l21" n="21">Saturni Martisque graves eliminat iras,</l>
                <l xml:id="d001l22" n="22">Tu nobis, Helice: nobis Cynosura. Per altum</l>
                <l xml:id="d001l23" n="23">Te duce, vela damus portus habitura secundos.</l>
                <l xml:id="d001l24" n="24">Tu mare, Tu ventos, Tu sidera cuncta Deumque</l>
                <l xml:id="d001l25" n="25">Concilias. Tu tuta salus, Tu pacis origo,</l>
                <l xml:id="d001l26" n="26">Tu commune bonum, generis tu gloria nostri,</l>
                <l xml:id="d001l27" n="27">Huc ades et coeptos praesenti numine cursus</l>
                <l xml:id="d001l28" n="28">Dirige, et infirmam rege per vada caerula puppim.</l>
                <l xml:id="d001l29" n="29">Anna diu vanos secum ploraverat usus</l>
                <l xml:id="d001l30" n="30">Conubi sterilemque torum tristemque hymenaeum;</l>
                <l xml:id="d001l31" n="31">Propterea duplicesque manus, frontemque supinam</l>
                <l xml:id="d001l32" n="32">Attollens, humili Superos ita voce precata est:</l>
                <l xml:id="d001l33" n="33">"Numina, quae regitis caelos, quae volvitis astra,</l>
                <l xml:id="d001l34" n="34">Vos penes est genus omne boni, Vos omnia rerum</l>
                <l xml:id="d001l35" n="35">Semina servatis; gremium telluris inane est</l>
                <l xml:id="d001l36" n="36">Et sine fruge solum, nisi sumat ab aethere vires,</l>
                <l xml:id="d001l37" n="37">Sive per astrorum cursus radiosque calentes,</l>
                <l xml:id="d001l38" n="38">Sive Dei solo, qui temperat omnia, nutu.</l>
                <l xml:id="d001l39" n="39">Venimus ad canos frigescentemque senectam</l>
                <l xml:id="d001l40" n="40">Et nostrae sine prole dies abiere iuventae.</l>
                <l xml:id="d001l41" n="41">Longa infelicis thalami consortia fine</l>
                <l xml:id="d001l42" n="42">Claudimus infausto. Vir pluribus exsulat annis,</l>
                <l xml:id="d001l43" n="43">Conspectus hominum fugiens, domus orba magistro</l>
                <l xml:id="d001l44" n="44">Fluctuat, amisso ceu navis in aequore clavo.</l>
                <l xml:id="d001l45" n="45">Currimus in fatum, tacitisque recedimus annis,</l>
                <l xml:id="d001l46" n="46">Mortuaque aetatis pars est iam maxima nostrae.</l>
                <l xml:id="d001l47" n="47">Pallida praeteriti spatium mors occupat aevi:</l>
                <l xml:id="d001l48" n="48">Quod superest exspectat hians. Iam plena meorum est</l>
                <l xml:id="d001l49" n="49">Terra cadaveribus, consanguineosque sepulcra</l>
                <l xml:id="d001l50" n="50">Vix capiunt; soli steriles servamur in omne</l>
                <l xml:id="d001l51" n="51">Dedecus. Et certe brevis est felicior aevi</l>
                <l xml:id="d001l52" n="52">Condicio. Primo Deus indulsisse parenti</l>
                <l xml:id="d001l53" n="53">Creditur et fragili bene consuluisse senectae,</l>
                <l xml:id="d001l54" n="54">Cum vetuit primos iterum decerpere fructus,</l>
                <l xml:id="d001l55" n="55">Et fruges gustare, quibus produceret annos.</l>
                <l xml:id="d001l56" n="56">Nam quid longa dies homini, nisi longa dolorum</l>
                <l xml:id="d001l57" n="57">Colluvies? Longi patientia carceris aetas</l>
                <l xml:id="d001l58" n="58">Longior; est cursus vitae labyrinthus. In ipsum</l>
                <l xml:id="d001l59" n="59">Ex utero ingredimur, per limina mortis abimus.</l>
                <l xml:id="d001l60" n="60">Iam capulo instamus, nec adest, qui lumina claudat</l>
                <l xml:id="d001l61" n="61">Ossave componat tumulo tepidisque sepulcrum</l>
                <l xml:id="d001l62" n="62">Fletibus irroret; nobiscum it tota sub umbras</l>
                <l xml:id="d001l63" n="63">Progenies, nec erit nostris qui marmora signet</l>
                <l xml:id="d001l64" n="64">Nominibus, deserta domus tabescet, et istas</l>
                <l xml:id="d001l65" n="65">Longaevi sudoris opes, quas legimus ambo</l>
                <l xml:id="d001l66" n="66">Pluribus obsequiis, heres ignotus habebit;</l>
                <l xml:id="d001l67" n="67">Nobiscumque cadent nostri monumenta laboris.</l>
                <l xml:id="d001l68" n="68">Cernite communes amborum, Numina, curas,</l>
                <l xml:id="d001l69" n="69">Et servate genus. Cernant se in stirpe parentes</l>
                <l xml:id="d001l70" n="70">Et sua natorum videant in vultibus ora.</l>
                <l xml:id="d001l71" n="71">Sint qui nos facie referant gestuque nepotes,</l>
                <l xml:id="d001l72" n="72">Progeniemque suam nostro de nomine dicant.</l>
                <l xml:id="d001l73" n="73">Sint qui nos proavos numerent et stemmata longo.</l>
                <l xml:id="d001l74" n="74">Limite deducant, iterataque nomina ponant.</l>
                <l xml:id="d001l75" n="75">Pignora longaevae concedite, Numina, matri,</l>
                <l xml:id="d001l76" n="76">Quae celebres ad vestra ferant altaria cultus</l>
                <l xml:id="d001l77" n="77">Pinguibus et priscum donis imitentur Abelem.</l>
                <l xml:id="d001l78" n="78">Saepius a nobis hoc exorasse precando</l>
                <l xml:id="d001l79" n="79">Antiquas est fama nurus, et supplice voto</l>
                <l xml:id="d001l80" n="80">Collapsum genus atque domos servasse cadentes.</l>
                <l xml:id="d001l81" n="81">Sic alacer Sanson, sic et formosus Ioseph,</l>
                <l xml:id="d001l82" n="82">Sic puer Isaacus satus est et filius Annae,</l>
                <l xml:id="d001l83" n="83">Qui primum liquido Regem perfudit olivo".</l>
                <l xml:id="d001l84" n="84">Talibus orabat sterilis, gemituque sonoro</l>
                <l xml:id="d001l85" n="85">Crebra dabat longos inter suspiria planctus.</l>
                <l xml:id="d001l86" n="86">Audiit Omnipotens, animumque in vota precesque</l>
                <l xml:id="d001l87" n="87">Flexit. Et infuso caluerunt viscera fetu.</l>
                <l xml:id="d001l88" n="88">Coepit et humanos paulatim sumere vultus</l>
                <l xml:id="d001l89" n="89">Semen, et in nostram sensim transire figuram.</l>
                <l xml:id="d001l90" n="90">Ut, cum, vere novo, tepefacta rosaria multae</l>
                <l xml:id="d001l91" n="91">Vestit frondis honor; primum durescit in orbem</l>
                <l xml:id="d001l92" n="92">Folliculus, barbaeque comam producit acutae,</l>
                <l xml:id="d001l93" n="93">Mox inflare sinus tunicasque implere virentes</l>
                <l xml:id="d001l94" n="94">Incipit, et concreta diu sub cortice proles</l>
                <l xml:id="d001l95" n="95">Turget, agens rimas tenues, et vertice summo</l>
                <l xml:id="d001l96" n="96">Purpureas ostendit opes rubicundaque labra;</l>
                <l xml:id="d001l97" n="97">Postremo, cum pulchra suos Aurora colores</l>
                <l xml:id="d001l98" n="98">Explicat et vitreum glomerant nova gramina rorem,</l>
                <l xml:id="d001l99" n="99">Panditur omne decus, valvisque emissus apertis;</l>
                <l xml:id="d001l100" n="100">Flos hiat, et laeto arridet venientibus ore;</l>
                <l xml:id="d001l101" n="101">Sic nova progenies utero congesta parentis</l>
                <l xml:id="d001l102" n="102">Emersit, non tota simul. Sed singula certo</l>
                <l xml:id="d001l103" n="103">Discrevit formans Opifex Dens ordine membra;</l>
                <l xml:id="d001l104" n="104">Cor prius, ex illo quoniam descendit in artus</l>
                <l xml:id="d001l105" n="105">Vitalis calor a pleno ceu flumina fonte.</l>
                <l xml:id="d001l106" n="106">Illic prima domus vitae, postrema per illud</l>
                <l xml:id="d001l107" n="107">Discedens terris animus vestigia ponit.</l>
                <l xml:id="d001l108" n="108">Tum Superum Pater illius procul ire caducas</l>
                <l xml:id="d001l109" n="109">Iussit ab hospitio curas: "Habitacula, dixit</l>
                <l xml:id="d001l110" n="110">Spiritibus, dulcemque mihi servate recessum."</l>
                <l xml:id="d001l111" n="111">Mox cerebri concreta domus, quae plena pudicis</l>
                <l xml:id="d001l112" n="112">Crevit imaginibus castoque imbuta pudore.</l>
                <l xml:id="d001l113" n="113">Os roseum sine labe dedit, frontique decorem</l>
                <l xml:id="d001l114" n="114">Sidereum, et laetos formae caelestis honores.</l>
                <l xml:id="d001l115" n="115">Ambrosiaque comas tinxit; mox ubera pectus</l>
                <l xml:id="d001l116" n="116">Protulit; in teretes humeri fluxere lacertos</l>
                <l xml:id="d001l117" n="117">Ramosasque manus, quas hac Pater imbuit arte,</l>
                <l xml:id="d001l118" n="118">Ut solos fierent habiles pietatis ad usus.</l>
                <l xml:id="d001l119" n="119">Haec sunt membra quibus divinae mentis imago</l>
                <l xml:id="d001l120" n="120">Cernitur humanis animis impressa; quibusque</l>
                <l xml:id="d001l121" n="121">Omne opus aetherio dignum tentamus Olympo.</l>
                <l xml:id="d001l122" n="122">Inferiora magis pecudum servare videntur</l>
                <l xml:id="d001l123" n="123">Naturam moresque feros. Tamen omnia semper</l>
                <l xml:id="d001l124" n="124">Officiis habuit sanctis accommoda Virgo.</l>
                <l xml:id="d001l125" n="125">Non tam multiplici divorum munere, non tot</l>
                <l xml:id="d001l126" n="126">Deliciis, non tam grato Pandora decore</l>
                <l xml:id="d001l127" n="127">Claruit Ascraei cantu celebrata poetae.</l>
                <l xml:id="d001l128" n="128">Sic, ope caelesti, quamvis humana negabat</l>
                <l xml:id="d001l129" n="129">Materni soboles, iniit tentoria ventris.</l>
                <l xml:id="d001l130" n="130">Omne quod excellens opus et sublime futurum</l>
                <l xml:id="d001l131" n="131">Difficiles ortus habet incrementaque tarda.</l>
                <l xml:id="d001l132" n="132">Sic iunco nemus Alcidae, sic tardior exit</l>
                <l xml:id="d001l133" n="133">Populeis abies ramis, sic abiete pinus</l>
                <l xml:id="d001l134" n="134">Segnior et pino longe vivacior ilex</l>
                <l xml:id="d001l135" n="135">Et robusta larix igni impenetrabile lignum.</l>
                <l xml:id="d001l136" n="136">Nam magis opprimitur partu natura potenti,</l>
                <l xml:id="d001l137" n="137">Plusque operae impendit, grandi ceu pondere pressa</l>
                <l xml:id="d001l138" n="138">Plaustra gemunt magis, et magno sub vomere taurus</l>
                <l xml:id="d001l139" n="139">Sudat et obluctans vires labor haurit onustas,</l>
                <l xml:id="d001l140" n="140">Sic opus in longum differt finique resistit.</l>
                <l xml:id="d001l141" n="141">Ast, ubi naturae Divum superaddita virtus</l>
                <l xml:id="d001l142" n="142">Adiuvat, ut remis lembus fugit actus et aura,</l>
                <l xml:id="d001l143" n="143">Sic levis ad metam prono patet orbita cursu.</l>
                <l xml:id="d001l144" n="144">Sed quia longaevam fecit Discordia litem,</l>
                <l xml:id="d001l145" n="145">Assimilemque iugi loris, quae Gordius olim</l>
                <l xml:id="d001l146" n="146">Nexuit atque Iovis Phrygii suspendit ad aram</l>
                <l xml:id="d001l147" n="147">Daedaleaeque domus errori Pasiphaaeo,</l>
                <l xml:id="d001l148" n="148">Conceptus ne sacer fuerit, vel sorde paterna</l>
                <l xml:id="d001l149" n="149">Illitus, antiqui referam certaminis orsum</l>
                <l xml:id="d001l150" n="150">Et sobolis nostrae infelix repetetur origo.</l>
                <l xml:id="d001l151" n="151">Cum Pater humentes redigens in corpora glebas,</l>
                <l xml:id="d001l152" n="152">Vitalem humanos auram spiraret in artus,</l>
                <l xml:id="d001l153" n="153">Ut nova progenies pugnam tuta iret in omnem,</l>
                <l xml:id="d001l154" n="154">Ultra animi claras dotes et corporis arma,</l>
                <l xml:id="d001l155" n="155">Iustitiam, caeleste decus, superaddidit, unde</l>
                <l xml:id="d001l156" n="156">Et fati rigidas leges et funera posset</l>
                <l xml:id="d001l157" n="157">Vincere et ambrosia vesci summoque potiri</l>
                <l xml:id="d001l158" n="158">Aetheris hospitio Superumque assuescere mensis.</l>
                <l xml:id="d001l159" n="159">Sed, postquam vetitas fruges et noxia mala</l>
                <l xml:id="d001l160" n="160">Femina surgentis, post prima exordia mundi</l>
                <l xml:id="d001l161" n="161">Vipereis decepta dolis admovit ad ora,</l>
                <l xml:id="d001l162" n="162">Mox Astraea domos hominum pertaesa redivit</l>
                <l xml:id="d001l163" n="163">In regnum sublime Patris. Miratus Olympi</l>
                <l xml:id="d001l164" n="164">Tam celerem reditum Dominus: "Quare - inquit - ad arces</l>
                <l xml:id="d001l165" n="165">Sidereas, mi nata, volas terramque relinquis?"</l>
                <l xml:id="d001l166" n="166">Illa, "Pater, fallax hominem delusit imago,</l>
                <l xml:id="d001l167" n="167">Dixit, et, a tectis egressa rebellibus, adsum".</l>
                <l xml:id="d001l168" n="168">Tum genitor meditans resecare piacula tantae</l>
                <l xml:id="d001l169" n="169">Fraudis, ait: "Careant posthac custodibus istis.</l>
                <l xml:id="d001l170" n="170">Blanda patrum segnes facit indulgentia natos.</l>
                <l xml:id="d001l171" n="171">Iustitia nudi, discant sudare famemque</l>
                <l xml:id="d001l172" n="172">Et diuturna pati ieiunia, frigus et imbres,</l>
                <l xml:id="d001l173" n="173">Servitium et fati sortem experiantur amaram.</l>
                <l xml:id="d001l174" n="174">Vexati sapient. Iucunda et amabilis aestas,</l>
                <l xml:id="d001l175" n="175">Post brumam et Ianos steriles gelidosque decembres,</l>
                <l xml:id="d001l176" n="176">Dulcior est: quid sint tranquillae commoda pacis</l>
                <l xml:id="d001l177" n="177">Ferrea bella docent. Homini labor utile semper</l>
                <l xml:id="d001l178" n="178">Calcar erit segni. Pigros robigine sensus</l>
                <l xml:id="d001l179" n="179">Otia corrodunt sopitaque pectora torpor</l>
                <l xml:id="d001l180" n="180">Noxius obliquat. Ferrum, si transit in usus</l>
                <l xml:id="d001l181" n="181">Assiduos, splendore micat vultuque nitenti</l>
                <l xml:id="d001l182" n="182">Audeat ad argenti decus aspirare superbum.</l>
                <l xml:id="d001l183" n="183">At, si longa quies ierit, fuscatur et atram</l>
                <l xml:id="d001l184" n="184">Vertitur in scabiem, celerique absumitur aevo.</l>
                <l xml:id="d001l185" n="185">Inter multa hominum fata infelicia, damno</l>
                <l xml:id="d001l186" n="186">Non erit hoc minimo. Tristem sperata, superbum</l>
                <l xml:id="d001l187" n="187">Iam praesens, amissa facit fortuna dolentem."</l>
                <l xml:id="d001l188" n="188">Haec Pater: et Mortem mox implacabile monstrum</l>
                <l xml:id="d001l189" n="189">Hactenus obvinctam textis adamante catenis</l>
                <l xml:id="d001l190" n="190">Carcere disclusit caecoque emisit ab antro.</l>
                <l xml:id="d001l191" n="191">Cui terris regna ampla dedit, pelagique per undas,</l>
                <l xml:id="d001l192" n="192">Atque per aerios tractus, rarosque per ignes,</l>
                <l xml:id="d001l193" n="193">Quos Phoebi germana sinu complectitur amplo;</l>
                <l xml:id="d001l194" n="194">Et quaedam Scythicis Chalybum durata caminis</l>
                <l xml:id="d001l195" n="195">Tela dedit, quaedam Lernaeo infecta veneno.</l>
                <l xml:id="d001l196" n="196">Nec satis haec: aliud telum letalius addit:</l>
                <l xml:id="d001l197" n="197">Nam gladii rostrum, caudam trygonis aquosi,</l>
                <l xml:id="d001l198" n="198">Qua quondam magno fatum tentavit Ulixi</l>
                <l xml:id="d001l199" n="199">Telegonus Circes usus fatalibus armis,</l>
                <l xml:id="d001l200" n="200">Praefixit iaculis, Stygiaque extinxit in unda.</l>
                <l xml:id="d001l201" n="201">Mox iecur exemit monstro, praecordia bile</l>
                <l xml:id="d001l202" n="202">Caerulea infecit, celeresque innexuit alas.</l>
                <l xml:id="d001l203" n="203">Haec fuga Iustitiae nostris mala cuncta diebus</l>
                <l xml:id="d001l204" n="204">Intulit, haec abiens nobis monimenta reliquit,</l>
                <l xml:id="d001l205" n="205">Quae patres ab avis et nati a patribus omnes</l>
                <l xml:id="d001l206" n="206">In seriem mittunt per saecula longa nepotum.</l>
                <l xml:id="d001l207" n="207">Hoc vitium prima veniens ab origine sumpsit</l>
                <l xml:id="d001l208" n="208">Fomitis et duri nomen crudele tyranni.</l>
                <l xml:id="d001l209" n="209">Nam scelerum accendit flammas, et colla superbis</l>
                <l xml:id="d001l210" n="210">Imperiis humana premit. Cocytidas undas</l>
                <l xml:id="d001l211" n="211">Lethaeosque amnes spargit Stygiumque venenum.</l>
                <l xml:id="d001l212" n="212">Hos Superum facit immemores, curasque nocentes</l>
                <l xml:id="d001l213" n="213">Ingerit: his animos audacibus incitat ausis;</l>
                <l xml:id="d001l214" n="214">His Phlegethonteas iras inspirat. Olentem</l>
                <l xml:id="d001l215" n="215">Cyprigenam, fraudum matrem, cui cuncta veneni</l>
                <l xml:id="d001l216" n="216">Nota ministeria et Phoebeae carmina Circes</l>
                <l xml:id="d001l217" n="217">Semper habet comitem: primae haec discrimina culpae,</l>
                <l xml:id="d001l218" n="218">Propterea magnum dixere Promethea vates,</l>
                <l xml:id="d001l219" n="219">Dum studet aetheriis furari e nubibus ignem,</l>
                <l xml:id="d001l220" n="220">In nostras traxisse domos morbumque necemque.</l>
                <l xml:id="d001l221" n="221">His igitur ne membra malis obnoxia sanctae</l>
                <l xml:id="d001l222" n="222">Parthenices essent, ista Pater obstitit arte.</l>
                <l xml:id="d001l223" n="223">Ante tener sacra fetus quam viveret alvo,</l>
                <l xml:id="d001l224" n="224">Conceptus ne prima novos exordia pullis</l>
                <l xml:id="d001l225" n="225">Induerent maculis, mens ne sincera nitensque</l>
                <l xml:id="d001l226" n="226">Communem imbiberet labem, ne pigra liquore</l>
                <l xml:id="d001l227" n="227">Pectora Lethaeo fierent, quae lactea magno</l>
                <l xml:id="d001l228" n="228">Pabula et amplexus fuerant latura Tonanti,</l>
                <l xml:id="d001l229" n="229">Semine confusas sordes et virus inustum</l>
                <l xml:id="d001l230" n="230">Dissecuit: felici anima mox imbuit artus.</l>
                <l xml:id="d001l231" n="231">Sunt tamen audentes contra sentire, nec illos</l>
                <l xml:id="d001l232" n="232">Incusamus; habent quo se tueantur, et olim</l>
                <l xml:id="d001l233" n="233">Ista hominum communis erat sententia. Verum</l>
                <l xml:id="d001l234" n="234">Iam senio exsangui frigens sua robora sensim</l>
                <l xml:id="d001l235" n="235">Perdit et, amissa iam maiestate, recedit</l>
                <l xml:id="d001l236" n="236">Sponte sua ceditque novo Latonia Phoebo.</l>
                <l xml:id="d001l237" n="237">At, quoniam sacrae legis de fontibus hausta</l>
                <l xml:id="d001l238" n="238">Creditur, ex omni nondum est explosa theatro,</l>
                <l xml:id="d001l239" n="239">Indicio necdum sancti damnata Senatus,</l>
                <l xml:id="d001l240" n="240">Qui Vaticani Romana palatia saxi</l>
                <l xml:id="d001l241" n="241">Et piscosa regunt sulcantem caerula puppim.</l>
                <l xml:id="d001l242" n="242">Sed prior, ut nobis aequum sentire videtur,</l>
                <l xml:id="d001l243" n="243">Dignior est et grata magis Nato atque Parenti.</l>
                <l xml:id="d001l244" n="244">Nam legi assurgens Mariae decus addit opusque</l>
                <l xml:id="d001l245" n="245">Materna dignum attribuit pietate Tonanti.</l>
                <l xml:id="d001l246" n="246">Adde quod et multis fert adiumenta fidemque</l>
                <l xml:id="d001l247" n="247">Roborat infirmam. Nam nec venisse sub alvum</l>
                <l xml:id="d001l248" n="248">Sorde laborantem tali sublimia caeli</l>
                <l xml:id="d001l249" n="249">Numina nonnulli ingenio praestante putarunt.</l>
                <l xml:id="d001l250" n="250">Religio maior, pietas animosior istam,</l>
                <l xml:id="d001l251" n="251">Consummata fides legumque peritia fecit.</l>
                <l xml:id="d001l252" n="252">Altera, verborum textum et fastigia tantum</l>
                <l xml:id="d001l253" n="253">Summa videns, abstrusa Dei mysteria nescit.</l>
                <l xml:id="d001l254" n="254">Quod si siderei tanto splendoris honore</l>
                <l xml:id="d001l255" n="255">Fulget, ut aeterno qui temperat ordine mundum</l>
                <l xml:id="d001l256" n="256">Gestarit gremio, lactaverit ubere, dulci</l>
                <l xml:id="d001l257" n="257">Strinxerit amplexu, summoque vocarit Olympo,</l>
                <l xml:id="d001l258" n="258">Quare illam in nostras opus est detrudere sordes</l>
                <l xml:id="d001l259" n="259">Et turpi incestare luto? Mortalibus aequas</l>
                <l xml:id="d001l260" n="260">Cui Pater aetherias mentes subiecit et astra?</l>
                <l xml:id="d001l261" n="261">Scrutandum potius, si quae praeconia iungas</l>
                <l xml:id="d001l262" n="262">Eius adinventas per plurima saecula laudes.</l>
                <l xml:id="d001l263" n="263">Nulli adeo vivax animi sollertia, nulli</l>
                <l xml:id="d001l264" n="264">Tam felix aderit florentis gloria linguae,</l>
                <l xml:id="d001l265" n="265">Ut Mariae possit laudes aequare loquendo.</l>
                <l xml:id="d001l266" n="266">Quae data sunt Illi numquam mortalibus ullis</l>
                <l xml:id="d001l267" n="267">Antea concessit, nec post concedet Olympus,</l>
                <l xml:id="d001l268" n="268">Quamvis Creta Iovi Corybantia cymbala pulset,</l>
                <l xml:id="d001l269" n="269">Festaque thyrsifero celebrarit Graecia Patri.</l>
                <l xml:id="d001l270" n="270">Quot miseros pelagi nautas subtraxit ab undis,</l>
                <l xml:id="d001l271" n="271">Cum iam praecipites fluctus Aquilonis et Austri</l>
                <l xml:id="d001l272" n="272">Viribus adversis caelo aequarentur, et ipsa</l>
                <l xml:id="d001l273" n="273">Transtra per effusi certissima fata tulissent!</l>
                <l xml:id="d001l274" n="274">Quot traiecta gravi servavit pectora telo,</l>
                <l xml:id="d001l275" n="275">Pectora, Paeonias quae non valuere per artes</l>
                <l xml:id="d001l276" n="276">Restitui, nec opis nostrae poscentia quicquam.</l>
                <l xml:id="d001l277" n="277">Quotque etiam retro squalentes carcere fractis</l>
                <l xml:id="d001l278" n="278">Ocius obicibus manicisque resolvit ahenis!</l>
                <l xml:id="d001l279" n="279">Quot famis exhaustos macie vix aegra trahentes</l>
                <l xml:id="d001l280" n="280">Membra datis caelo dapibus miserata reduxit</l>
                <l xml:id="d001l281" n="281">Robur in antiquum, viresque refudit in artus!</l>
                <l xml:id="d001l282" n="282">Nec minus ingenti vitiorum mole sepultos</l>
                <l xml:id="d001l283" n="283">Infixosque luto et toto tellure iacentes</l>
                <l xml:id="d001l284" n="284">Corpore divini lustravit numinis aura?</l>
                <l xml:id="d001l285" n="285">Propterea totum surgentia templa per orbem</l>
                <l xml:id="d001l286" n="286">Illius immensam laudem regnique perennis</l>
                <l xml:id="d001l287" n="287">Perpetuos fasces et fine carentia iura</l>
                <l xml:id="d001l288" n="288">In nostrumque genus summum testantur amorem.</l>
                <l xml:id="d001l289" n="289">Ipsa est adversis commune in rebus asylum,</l>
                <l xml:id="d001l290" n="290">Ante preces: etiam necdum obsecrata favorem</l>
                <l xml:id="d001l291" n="291">Donat et ad miseros maternas explicat ulnas.</l>
                <l xml:id="d001l292" n="292">Quid nivis aestivae pluvias; quid moenia dicam</l>
                <l xml:id="d001l293" n="293">Litore Piceno impensis communibus orbis</l>
                <l xml:id="d001l294" n="294">Condita et Adriaco transvecta cubicula ponto?</l>
                <l xml:id="d001l295" n="295">Quidve Aventinas aedes, delubraque donis</l>
                <l xml:id="d001l296" n="296">Aucta peregrinis referam, Siculisque sedente</l>
                <l xml:id="d001l297" n="297">Litoribus Drepani molem? Qua maximus olim</l>
                <l xml:id="d001l298" n="298">Caelicolum et legis custos Albertus avitos</l>
                <l xml:id="d001l299" n="299">Aequavit patres, patriamque accepit Olympo;</l>
                <l xml:id="d001l300" n="300">Et custoditae aeternum pietatis honorem.</l>
                <l xml:id="d001l301" n="301">Perpetuas igitur merito solvemus honores:</l>
                <l xml:id="d001l302" n="302">Conceptusque die venient ad templa quotannis</l>
                <l xml:id="d001l303" n="303">Orgia, et aeterno Mariae primordia ritu</l>
                <l xml:id="d001l304" n="304">Annuus ardentes cultus revocabit ad aras:</l>
                <l xml:id="d001l305" n="305">Tum pius hibernum Chiron Titana premebat,</l>
                <l xml:id="d001l306" n="306">Cui comes in lucem nitidis argenteus alis</l>
                <l xml:id="d001l307" n="307">Ibat Olor Phoeboque suos cedebat honores;</l>
                <l xml:id="d001l308" n="308">Cum fecunda sibi concepto semine Mater,</l>
                <l xml:id="d001l309" n="309">Divinum illabi coepit sentire favorem.</l>
                <l xml:id="d001l310" n="310">Et iam signiferum novies lustraverat orbem</l>
                <l xml:id="d001l311" n="311">Lucida maturos solvens Latonia partus.</l>
                <l xml:id="d001l312" n="312">Convenere murus circumfusaeque iacenti</l>
                <l xml:id="d001l313" n="313">Mite puerperium Matri, dextroque rogabant</l>
                <l xml:id="d001l314" n="314">Sidere vitales fetum prodire sub auras.</l>
                <l xml:id="d001l315" n="315">Laetior Eoos proles Hyperionis ardens</l>
                <l xml:id="d001l316" n="316">Alipedes iungebat equos postremaque sanctae</l>
                <l xml:id="d001l317" n="317">Erigones iam regna legens vicina coronae</l>
                <l xml:id="d001l318" n="318">Sidera et Alcidem Geminos qui interiacet Angues</l>
                <l xml:id="d001l319" n="319">Ad Superos nigro secum revocabat ab Orco.</l>
                <l xml:id="d001l320" n="320">Portitor Helleus nitido cum Gorgonis ore</l>
                <l xml:id="d001l321" n="321">Stellatae dux noctis erat; cum Pistrice longo</l>
                <l xml:id="d001l322" n="322">Eridanus tractu claris lucebat in astris,</l>
                <l xml:id="d001l323" n="323">Cum nova progenies felicibus edita fatis</l>
                <l xml:id="d001l324" n="324">Phoebeam primum lucem, mortaliaque ora</l>
                <l xml:id="d001l325" n="325">Vidit et, humanae transmisso limine vitae,</l>
                <l xml:id="d001l326" n="326">Decidit in patriam luctus regnumque laborum.</l>
                <l xml:id="d001l327" n="327">Candida nascentem mox ut videre puellam,</l>
                <l xml:id="d001l328" n="328">Omnia iucundo fulserunt sidera caelo.</l>
                <l xml:id="d001l329" n="329">Arrisere poli summoque auditus ab axe</l>
                <l xml:id="d001l330" n="330">Concentus prolique novae paeana canorum</l>
                <l xml:id="d001l331" n="331">Argutumque melos Divi cecinere; paternas</l>
                <l xml:id="d001l332" n="332">Velarunt aulaea domos. Pendebat in illis</l>
                <l xml:id="d001l333" n="333">Longa patrum series, primique parentis origo</l>
                <l xml:id="d001l334" n="334">Et colubri delusa dolis stringebat eburna</l>
                <l xml:id="d001l335" n="335">Poma manu virgo. Gladio paranymphus et igne</l>
                <l xml:id="d001l336" n="336">Exsilio damnabat avos. Adolebat ad aras</l>
                <l xml:id="d001l337" n="337">Pinguia saxa puer, flamma stridente; supinos</l>
                <l xml:id="d001l338" n="338">Tollebat vultus et numina sancta colebat,</l>
                <l xml:id="d001l339" n="339">Annosique senes stabant cum prole. Columnas</l>
                <l xml:id="d001l340" n="340">Unam perpetui de marmore roboris, unam</l>
                <l xml:id="d001l341" n="341">Fictilibus muris plastes formabat aquarum</l>
                <l xml:id="d001l342" n="342">Flammarumque minas contra, quia noverat olim</l>
                <l xml:id="d001l343" n="343">Ventura excidio terrae Neptunia regna,</l>
                <l xml:id="d001l344" n="344">Vulcanique graves aestus. Puerile secutus</l>
                <l xml:id="d001l345" n="345">Obsequium, senior quernae sub tegmine frondis</l>
                <l xml:id="d001l346" n="346">Deplorabat avum, caeco quem fixerat arcu:</l>
                <l xml:id="d001l347" n="347">Et faber incudem feriens et follibus actis</l>
                <l xml:id="d001l348" n="348">Aera coquens ferrum varios conflabat in usus.</l>
                <l xml:id="d001l349" n="349">Sola mari in toto super alta cacumina puppis</l>
                <l xml:id="d001l350" n="350">Nabat et imbriferae pascebant aequora nubes.</l>
                <l xml:id="d001l351" n="351">Vitisatorque pater, miti delusus Iaccho,</l>
                <l xml:id="d001l352" n="352">Monstrabat nudum pueris ridentibus inguen.</l>
                <l xml:id="d001l353" n="353">Primus hic undosum sulcavit navibus aequor,</l>
                <l xml:id="d001l354" n="354">Quamvis prima ratis credatur Iasonis Argo.</l>
                <l xml:id="d001l355" n="355">Primus hic effossa vitem supponere terra</l>
                <l xml:id="d001l356" n="356">Coepit et apricis mites de collibus uvas</l>
                <l xml:id="d001l357" n="357">Tollere, Dircaeo licet haec sit gloria Baccho.</l>
                <l xml:id="d001l358" n="358">Ardua terrigenae volvebant saxa gigantes</l>
                <l xml:id="d001l359" n="359">Conati molem Superis aequare superbam.</l>
                <l xml:id="d001l360" n="360">Lanigeras Abrahamus oves per litora pascens</l>
                <l xml:id="d001l361" n="361">Sacra dabat saxoque gemens pudibunda secabat.</l>
                <l xml:id="d001l362" n="362">Laetior adducta Medo remeabat ab orbe.</l>
                <l xml:id="d001l363" n="363">Cum consorte puer caelique ex arce pluebat</l>
                <l xml:id="d001l364" n="364">Sulphur et aetheriis ardebant ignibus urbes.</l>
                <l xml:id="d001l365" n="365">Bisseni patres longa cum stirpe nepotum</l>
                <l xml:id="d001l366" n="366">Pabulaque Aegypto servans praesagus Ioseph</l>
                <l xml:id="d001l367" n="367">Frigida defuncti referebant ossa parentis.</l>
                <l xml:id="d001l368" n="368">Regna novis fugiens longe perterrita monstris</l>
                <l xml:id="d001l369" n="369">Trans mare purpureum Nili ducebat ab oris</l>
                <l xml:id="d001l370" n="370">Dux animo vultuque pius magno agmine longum</l>
                <l xml:id="d001l371" n="371">Vulgus et erecti dirimebant aequora fluctus.</l>
                <l xml:id="d001l372" n="372">Ipse dabat sacros ritus arcamque locabat</l>
                <l xml:id="d001l373" n="373">Legiferam lateque Arabum deserta peragrans,</l>
                <l xml:id="d001l374" n="374">Iusque ferens populo, sterili de marmore dulces</l>
                <l xml:id="d001l375" n="375">Eliciebat aquas: optatos arida fontes</l>
                <l xml:id="d001l376" n="376">Absorbebat humus fugiensque in gramina flumen</l>
                <l xml:id="d001l377" n="377">Ibat, et obliquo lambebat saxa recursu.</l>
                <l xml:id="d001l378" n="378">Culmina Panchaeos tollebant ardua montes</l>
                <l xml:id="d001l379" n="379">Turriferisque iugis haerentia nubila supra</l>
                <l xml:id="d001l380" n="380">Igne deus fumoque latens in vertice summo</l>
                <l xml:id="d001l381" n="381">Scribebat legis duplici nova foedera saxo.</l>
                <l xml:id="d001l382" n="382">Invisam Superis gentem semenque superbum</l>
                <l xml:id="d001l383" n="383">Concava terribili tellus sorbebat hiatu</l>
                <l xml:id="d001l384" n="384">Clamabatque ruens iam semisepultus Abiron.</l>
                <l xml:id="d001l385" n="385">Impia sublimes vitulos statuamque bicornem</l>
                <l xml:id="d001l386" n="386">Turba, deum mentita, manus tollebat et ora.</l>
                <l xml:id="d001l387" n="387">Strenuus indigenas populos abigebat Iesus</l>
                <l xml:id="d001l388" n="388">Parta suis, aequo permensus limite regna:</l>
                <l xml:id="d001l389" n="389">Inde senatorum turbam regesque togatos,</l>
                <l xml:id="d001l390" n="390">Atque sacerdotum seriem, partosque triumphos,</l>
                <l xml:id="d001l391" n="391">Bellaque, et aetherio surgentia templa Tonanti,</l>
                <l xml:id="d001l392" n="392">Et docti Salomonis opes Roboamque superbum</l>
                <l xml:id="d001l393" n="393">Palladia textor filis intexerat arte.</l>
                <l xml:id="d001l394" n="394">Ezechiae illustres morbos solemque reversum</l>
                <l xml:id="d001l395" n="395">Et Phaethonteos versis temonibus axes</l>
                <l xml:id="d001l396" n="396">Ferre suos retro cursus iterumque relabi,</l>
                <l xml:id="d001l397" n="397">Ostentabat opus longaeva in saecula ductum.</l>
                <l xml:id="d001l398" n="398">Hinc Eleazarus divina volumina regi</l>
                <l xml:id="d001l399" n="399">Tradebat Phario; senibus distincta magistris</l>
                <l xml:id="d001l400" n="400">Tecta voluptates varias, diversaque Tempe,</l>
                <l xml:id="d001l401" n="401">Multiplicesque avium plumas et carmen habebant.</l>
                <l xml:id="d001l402" n="402">Captivam totiens gentem nunc ire tyrannis</l>
                <l xml:id="d001l403" n="403">Servitum Assyriis, iuga nunc Aegyptia ferre,</l>
                <l xml:id="d001l404" n="404">Clausaque trans altos hominum tot milia montes</l>
                <l xml:id="d001l405" n="405">Et templi eversas Solymaeque resurgere moles</l>
                <l xml:id="d001l406" n="406">Pendula monstrabant picto velamina textu.</l>
                <l xml:id="d001l407" n="407">Quinque triumphales currus et proelia fratrum;</l>
                <l xml:id="d001l408" n="408">Divisum populi regnum postrema tenebat</l>
                <l xml:id="d001l409" n="409">Pars operis tanti: circum viventia semper</l>
                <l xml:id="d001l410" n="410">Brachia tortilibus ramis fundebat acanthus.</l>
                <l xml:id="d001l411" n="411">Prima coronarunt redolentibus atria sertis,</l>
                <l xml:id="d001l412" n="412">Graminibusque fores et limina summa virebant;</l>
                <l xml:id="d001l413" n="413">Perque vias famulae ramos sparsere comantes.</l>
                <l xml:id="d001l414" n="414">Laeta dies egit festos vicinia passim.</l>
                <l xml:id="d001l415" n="415">Tota puellari resonarunt compita cantu.</l>
                <l xml:id="d001l416" n="416">Ornabat roseo ridens cunabula vultu</l>
                <l xml:id="d001l417" n="417">Dulciaque attollens in matrem lumina Virgo</l>
                <l xml:id="d001l418" n="418">Cum traheret dulces lactanti a pectore sucos,</l>
                <l xml:id="d001l419" n="419">Stringere complexu Natam ferre oscula fronti</l>
                <l xml:id="d001l420" n="420">Non erat ausa parens: nec enim mortalis in illa</l>
                <l xml:id="d001l421" n="421">Humanusve decor, sed erat caelestis imago,</l>
                <l xml:id="d001l422" n="422">Aetheriasque vigor flammas et sidera vincens.</l>
                <l xml:id="d001l423" n="423">Mira supercilii gravitas, pondusque venustae</l>
                <l xml:id="d001l424" n="424">Frontis, et eximia fulgentes indole vultus</l>
                <l xml:id="d001l425" n="425">Suspensas hominum mentes atque ora videntum</l>
                <l xml:id="d001l426" n="426">Per longas immota moras retinere solebant.</l>
                <l xml:id="d001l427" n="427">Non infesta fuit luctu non ebria sonno:</l>
                <l xml:id="d001l428" n="428">Sed vigilans risuque genas ornata modesto.</l>
                <l xml:id="d001l429" n="429">Nunc matri arridebat ovans, nunc parvula tendens</l>
                <l xml:id="d001l430" n="430">Brachia vicino miscebat dulcia patri</l>
                <l xml:id="d001l431" n="431">Murmura: dixisses studio gestire loquendi.</l>
                <l xml:id="d001l432" n="432">Temporis innocui nondum discesserat aetas,</l>
                <l xml:id="d001l433" n="433">Plenaque iam docili formabat verba palato.</l>
                <l xml:id="d001l434" n="434">Mos erat antiquis longum servatus in aevum</l>
                <l xml:id="d001l435" n="435">Aede puellares annos includere sacra,</l>
                <l xml:id="d001l436" n="436">Aetatemque Deo teneram, primumque dicare</l>
                <l xml:id="d001l437" n="437">Virgineae florem vitae, et generare pudoris</l>
                <l xml:id="d001l438" n="438">Ingenui curam, sanctosque inducere mores.</l>
                <l xml:id="d001l439" n="439">Mox, ubi vestitum prima lanugine tempus</l>
                <l xml:id="d001l440" n="440">Venerat, in thalamos ibant Hymenaeaque tecta</l>
                <l xml:id="d001l441" n="441">Coiunctaeque viris proli indulgere solebant:</l>
                <l xml:id="d001l442" n="442">Propterea legum memores et moris aviti</l>
                <l xml:id="d001l443" n="443">Venturi Solymam trima cum prole parentes,</l>
                <l xml:id="d001l444" n="444">Deseruere solum, Galilaeaque Nazareth arva.</l>
                <l xml:id="d001l445" n="445">Floribus intextis et odoro gramine cinxit</l>
                <l xml:id="d001l446" n="446">Virginis ora parens. Stellatae lumina frontis</l>
                <l xml:id="d001l447" n="447">Haerebant caelo: teneroque in pectore clausum</l>
                <l xml:id="d001l448" n="448">Numen erat: niveo tunicae talaris amictu</l>
                <l xml:id="d001l449" n="449">Albebant humeri, quam circumtextus olivae</l>
                <l xml:id="d001l450" n="450">Laureus ambibat torques ad colla: per imas</l>
                <l xml:id="d001l451" n="451">In strophium flexis palma ibat frondibus oras,</l>
                <l xml:id="d001l452" n="452">Matris opus, mollique sinus variaverat auro.</l>
                <l xml:id="d001l453" n="453">Ventum erat ad magni templum sublime Tonantis,</l>
                <l xml:id="d001l454" n="454">Quo ducunt ter quinque gradus de marmore vivo:</l>
                <l xml:id="d001l455" n="455">Et iam porrectis curvabat prona lacertis</l>
                <l xml:id="d001l456" n="456">Serva manus, summum ad limen latura puellam,</l>
                <l xml:id="d001l457" n="457">Cum mox virgineo conceptum pectore Numen</l>
                <l xml:id="d001l458" n="458">Affuit, et retrahens promptae sinuata ministrae</l>
                <l xml:id="d001l459" n="459">Brachia, debilibus plantis, animoque vigorem</l>
                <l xml:id="d001l460" n="460">Addidit et supra aetatem fiducia crevit.</l>
                <l xml:id="d001l461" n="461">Protulit audaces sublata cyclade passus</l>
                <l xml:id="d001l462" n="462">In sublime volans Virgo turbamque relinquens,</l>
                <l xml:id="d001l463" n="463">Sicut ubi multae volitant ad litora puppes</l>
                <l xml:id="d001l464" n="464">Ocius illa subit portum, quae mole minori</l>
                <l xml:id="d001l465" n="465">Labitur, et melius velis et remige fertur.</l>
                <l xml:id="d001l466" n="466">Vertice iam summo magni penes atria templi</l>
                <l xml:id="d001l467" n="467">Stabat, ubi, ascensu fessos solata parentes,</l>
                <l xml:id="d001l468" n="468">Risit et aeternum curvato poplite Numen</l>
                <l xml:id="d001l469" n="469">Cum nuribus venerata piis in claustra recessit</l>
                <l xml:id="d001l470" n="470">Virgineae secreta domus. Flevere parentes</l>
                <l xml:id="d001l471" n="471">Cognataeque nurus gemitumque dedere ministrae,</l>
                <l xml:id="d001l472" n="472">Quando, e conspectu vultus abitura nitentes</l>
                <l xml:id="d001l473" n="473">Vertit: et induxit sublatam in tecta sacerdos.</l>
                <l xml:id="d001l474" n="474">Tres una comites habitant Eros, Elpora, Pistis,</l>
                <l xml:id="d001l475" n="475">Sidereus fronti, quibus est nitor: aurea primae</l>
                <l xml:id="d001l476" n="476">Vestis, et ardenti pictum face pectus et igne:</l>
                <l xml:id="d001l477" n="477">Ast aliam caeli vultus imitata serenos</l>
                <l xml:id="d001l478" n="478">Laeva tegit; quam corda manus intexta supinae</l>
                <l xml:id="d001l479" n="479">Tollentes sparsim variant. Toga Pistios artus</l>
                <l xml:id="d001l480" n="480">Candida et argenti niveo splendore coruscans,</l>
                <l xml:id="d001l481" n="481">Nocturnaeque fugans umbras caliginis ambit.</l>
                <l xml:id="d001l482" n="482">Multa sinus et colla virens ornabat iaspis,</l>
                <l xml:id="d001l483" n="483">Quae nigros abigit Lemures, vanumque timorem.</l>
                <l xml:id="d001l484" n="484">Prima Patris summi stirps immortalis et aevum</l>
                <l xml:id="d001l485" n="485">Non metuens: annis aliae longaque senecta,</l>
                <l xml:id="d001l486" n="486">Interitum passurae olim cum cardine fixo</l>
                <l xml:id="d001l487" n="487">Per sua cessabit vestigia currere mundus.</l>
                <l xml:id="d001l488" n="488">Parthenices istae venturae ad limina nymphae</l>
                <l xml:id="d001l489" n="489">Quattuor egregias secum duxere sorores</l>
                <l xml:id="d001l490" n="490">Pulchram Metrioten Phrenandreamque potentem</l>
                <l xml:id="d001l491" n="491">Viribus atque gravi lites componere doctam</l>
                <l xml:id="d001l492" n="492">Voce Dicaspoliam memorique futura videntem</l>
                <l xml:id="d001l493" n="493">Mente Prometheam, summo genus aethere missum.</l>
                <l xml:id="d001l494" n="494">Alta Panomphaei subeuntes tecta Tonantis</l>
                <l xml:id="d001l495" n="495">Ad Mariae thalamos famulam misere Siopen,</l>
                <l xml:id="d001l496" n="496">Quae praegressa, citos ut movit ad ostia passus,</l>
                <l xml:id="d001l497" n="497">Clausaque per tenues vigilare cubicula rimas</l>
                <l xml:id="d001l498" n="498">Vidit, heras, nutu vocat ingressumque ministrat.</l>
                <l xml:id="d001l499" n="499">Iam nocturna quies operas manuumque labores</l>
                <l xml:id="d001l500" n="500">Clauserat, et mollis per opaca cubilia somnus</l>
                <l xml:id="d001l501" n="501">Miserat extinctis pallentes ignibus umbras.</l>
                <l xml:id="d001l502" n="502">Ipsa diem tepidae reparabat lumina testae,</l>
                <l xml:id="d001l503" n="503">Primaevamque patrum genesim, mundique recentis,</l>
                <l xml:id="d001l504" n="504">Et nova monstriferae repetens miracula virgae,</l>
                <l xml:id="d001l505" n="505">Noctis in occiduam prono iam vertice Calpen</l>
                <l xml:id="d001l506" n="506">Insomnes taciti ducebat temporis horas.</l>
                <l xml:id="d001l507" n="507">Oscula post et prima datae iam verba salutis</l>
                <l xml:id="d001l508" n="508">Amplexusque pios, genus antiquamque suorum</l>
                <l xml:id="d001l509" n="509">Progeniem et studiis quibus oblectentur et artes</l>
                <l xml:id="d001l510" n="510">Et varios mores diversaque nomina gentis</l>
                <l xml:id="d001l511" n="511">Ut docuere suae, "Nostri vigilantius oris</l>
                <l xml:id="d001l512" n="512">Effigiem, dixere, alto sub pectore serva:</l>
                <l xml:id="d001l513" n="513">Nam quaedam hostiles nostris sub vultibus umbrae</l>
                <l xml:id="d001l514" n="514">Humanas ambire solent et fallere mentes.</l>
                <l xml:id="d001l515" n="515">Dumque ita multiplices dant accipiuntque loquelas</l>
                <l xml:id="d001l516" n="516">Clara per Eoos fluctus Aurora rubebat:</l>
                <l xml:id="d001l517" n="517">Flammaque surgebat niveis argentea bigis</l>
                <l xml:id="d001l518" n="518">Luciferi gelidos spargens in gramina rores.</l>
                <l xml:id="d001l519" n="519">Et cupiens prolem dulcesque revisere nidos</l>
                <l xml:id="d001l520" n="520">Garrula sub lucem modulos iterabat hirundo.</l>
                <l xml:id="d001l521" n="521">Tum Pater Omnipotens ita compellare coaevos</l>
                <l xml:id="d001l522" n="522">Aggressus comites: "Regni quibus una potestas,</l>
                <l xml:id="d001l523" n="523">Quos rerum par cura tenet: (nam nomina rebus</l>
                <l xml:id="d001l524" n="524">Plura tribus, tamen una subest essentia simplex),</l>
                <l xml:id="d001l525" n="525">Numina, quae aeterno mecum regnatis Olympo</l>
                <l xml:id="d001l526" n="526">Et quibus unus honos, eademque potentia, mecum,</l>
                <l xml:id="d001l527" n="527">Principio informem grandi cum corpore massam</l>
                <l xml:id="d001l528" n="528">Fecimus, et caelum in latos sinuavimus orbes</l>
                <l xml:id="d001l529" n="529">Scitis ut a nobis animos et lumina vertens</l>
                <l xml:id="d001l530" n="530">Inque suum conversa decus, propriumque nitorem</l>
                <l xml:id="d001l531" n="531">Contemplata, gravi sub pallida Tartara casu</l>
                <l xml:id="d001l532" n="532">Spirituum pars magna ruit, quam sulphuris ardor</l>
                <l xml:id="d001l533" n="533">Sub nigris specubus tenet aeternumque tenebit.</l>
                <l xml:id="d001l534" n="534">Necdum Phoebus erat: nec claro Lucifer ore</l>
                <l xml:id="d001l535" n="535">Ante diem surgens primo rutilabat ab ortu:</l>
                <l xml:id="d001l536" n="536">Nondum mane rubens, pulchros Aurora colores</l>
                <l xml:id="d001l537" n="537">Induerat, nec Luna suos accenderat ignes,</l>
                <l xml:id="d001l538" n="538">Cum modo facta cohors, turpem meditata rapinam,</l>
                <l xml:id="d001l539" n="539">Imperium nostri sperare audebat Olympi.</l>
                <l xml:id="d001l540" n="540">Propterea immensum scelus indelebilis error</l>
                <l xml:id="d001l541" n="541">Aeternum durat, nec enim mutabilis illa est</l>
                <l xml:id="d001l542" n="542">Naturae sortita genus: quo lapsa recessit,</l>
                <l xml:id="d001l543" n="543">Fixa manet; quod mente semel complexa recepit,</l>
                <l xml:id="d001l544" n="544">Inconcussa tenet semper, nec amata relinquit.</l>
                <l xml:id="d001l545" n="545">At neque nos illi vota ad meliora favemus.</l>
                <l xml:id="d001l546" n="546">Tunc hominem (meministis enim) qui flectere sese</l>
                <l xml:id="d001l547" n="547">Posset, et a nobis animo verti atque reverti,</l>
                <l xml:id="d001l548" n="548">Condidimus, magni quo damna rependere casus</l>
                <l xml:id="d001l549" n="549">Fas foret et vacui complere sedilia caeli.</l>
                <l xml:id="d001l550" n="550">Et iam magna cohors hominum, quibus aetheris arcem</l>
                <l xml:id="d001l551" n="551">Annuimus, maeret, longas pertaesa latebras</l>
                <l xml:id="d001l552" n="552">Exsiliique rogat finem, sed debita primo</l>
                <l xml:id="d001l553" n="553">Poena vetat sceleri: vocat hinc amor, inde reclamant</l>
                <l xml:id="d001l554" n="554">Iustitiae leges; negat haec, petit ille favorem.</l>
                <l xml:id="d001l555" n="555">Iudicium veros decet et clementia reges.</l>
                <l xml:id="d001l556" n="556">Sed neque mortali poterit sata sanguine proles</l>
                <l xml:id="d001l557" n="557">Iustitiae placare minas et solvere nodos.</l>
                <l xml:id="d001l558" n="558">Adde, quod a vanis terra est revocanda deorum</l>
                <l xml:id="d001l559" n="559">Cultibus, atque Deo iam servitura Triformi.</l>
                <l xml:id="d001l560" n="560">Non opus humanis tractandum viribus istud.</l>
                <l xml:id="d001l561" n="561">Hoc opis est tantum nostrae. Qui condidit orbem</l>
                <l xml:id="d001l562" n="562">Liberet; artificem, qui fundamenta locavit,</l>
                <l xml:id="d001l563" n="563">Instaurare domum decet, et sarcire ruinam.</l>
                <l xml:id="d001l564" n="564">Nate, mei speculum vultus et mentis imago,</l>
                <l xml:id="d001l565" n="565">Ars mea, Nate, precor, terras invise iacentes:</l>
                <l xml:id="d001l566" n="566">Atque tuis onus hoc humeris, hanc suscipe curam.</l>
                <l xml:id="d001l567" n="567">Illa puellares inter pulcherrima turbas,</l>
                <l xml:id="d001l568" n="568">Quae nobis totiensque manus totiensque supinam</l>
                <l xml:id="d001l569" n="569">Attollit frontem et tota suspiria nocte</l>
                <l xml:id="d001l570" n="570">Ingeminat vigilans, terrenis libera curis,</l>
                <l xml:id="d001l571" n="571">Orta tibi est: illam non aspernabere Matrem.</l>
                <l xml:id="d001l572" n="572">Post, ubi tempus erit, lateri contermina nostro</l>
                <l xml:id="d001l573" n="573">Fiet, et ingentes mundi tractabit habenas.</l>
                <l xml:id="d001l574" n="574">Cernis, ubi modico surgunt Capitolia saxo</l>
                <l xml:id="d001l575" n="575">Templa Iovis falsi, mediam, qua dividit urbem</l>
                <l xml:id="d001l576" n="576">Tybris et Etruscos convolvit in aequora fontes?</l>
                <l xml:id="d001l577" n="577">Illa tui sedes regni, cum pulsa deorum</l>
                <l xml:id="d001l578" n="578">Turba, tibi veteres aras et templa relinquet:</l>
                <l xml:id="d001l579" n="579">Te Libyes Asiaeque colent latissima regna;</l>
                <l xml:id="d001l580" n="580">Europae magis arva tamen: tibi Roma Latinae</l>
                <l xml:id="d001l581" n="581">Gentis apex, Phoebumque videns Hispana cadentem</l>
                <l xml:id="d001l582" n="582">Doris, et algentem regio, quae sustinet Arcton</l>
                <l xml:id="d001l583" n="583">Serviet, atque novo tellus lustrabitur imbre.</l>
                <l xml:id="d001l584" n="584">Tunc Tua cum propriis iungent insignia reges:</l>
                <l xml:id="d001l585" n="585">Et crucis aereas signabit purpura turres.</l>
                <l xml:id="d001l586" n="586">Me magis Assyriae gentes, Indique Arabesque:</l>
                <l xml:id="d001l587" n="587">Atque Palaestinae populi novere; sed olim</l>
                <l xml:id="d001l588" n="588">Forsitan et nostro laetabitur Africa nexu</l>
                <l xml:id="d001l589" n="589">Templaque Spiritui ponet celeberrima Sancto</l>
                <l xml:id="d001l590" n="590">Talibus Omnipotens Nato mandata ferebat.</l>
                <l xml:id="d001l591" n="591">Nota Salutiferae placuit sententia Proli.</l>
                <l xml:id="d001l592" n="592">Nam, quia mens eadem Tribus est eademque voluntas,</l>
                <l xml:id="d001l593" n="593">Semper idem sentire omnis et amare necesse est.</l>
                <l xml:id="d001l594" n="594">Est locus Haemoniae Macedumque propinquior arvis,</l>
                <l xml:id="d001l595" n="595">Orchomenum dixere. Tenet modo Vandala pubes.</l>
                <l xml:id="d001l596" n="596">Illic perspicuo, vitrei sub gurgite fontis,</l>
                <l xml:id="d001l597" n="597">Ut perhibent, olim dum Dorica regna manebant,</l>
                <l xml:id="d001l598" n="598">Tres Charites habuere domos dulcemque recessum.</l>
                <l xml:id="d001l599" n="599">Hae simul, assumptis iuga quae Pimplea colebant</l>
                <l xml:id="d001l600" n="600">Mnemosynae natis patrios liquere penates;</l>
                <l xml:id="d001l601" n="601">Ornataeque comas hederis et virgine lauro</l>
                <l xml:id="d001l602" n="602">Assyrios petiere lares. Iordanis ad amnem</l>
                <l xml:id="d001l603" n="603">Ut venere, vadis lavere nitentibus omnes,</l>
                <l xml:id="d001l604" n="604">Quicquid labis erat venerandaque limina sanctae</l>
                <l xml:id="d001l605" n="605">Parthenices ingressa cohors ad mutua primum</l>
                <l xml:id="d001l606" n="606">Oscula, et ad dulces mox se vertere loquelas.</l>
                <l xml:id="d001l607" n="607">Et tandem, dextrisque datis et foedere facto,</l>
                <l xml:id="d001l608" n="608">Perpetuas illi se iuravere sodales</l>
                <l xml:id="d001l609" n="609">Et, quocumque iret, comites dixere futuras.</l>
                <l xml:id="d001l610" n="610">Iamque vigil primam Virgo praeceperat artem,</l>
                <l xml:id="d001l611" n="611">Atque coloratas voces, linguaeque nitorem;</l>
                <l xml:id="d001l612" n="612">Mensurae numerique modos, caelique meatus,</l>
                <l xml:id="d001l613" n="613">Et quas Luna vias et quas observat Apollo,</l>
                <l xml:id="d001l614" n="614">Et quos Mercurius trahat et Venus aurea gyros:</l>
                <l xml:id="d001l615" n="615">Et varias caeli vires et nomina norat.</l>
                <l xml:id="d001l616" n="616">Nam, dum plebs Iudaea deo parebat, Olympi</l>
                <l xml:id="d001l617" n="617">Scivit iter: pueris etiam fuit agnitus aether.</l>
                <l xml:id="d001l618" n="618">Assiduis veterum studiis, oracula divum</l>
                <l xml:id="d001l619" n="619">Pervigilique legens cura Mosemque piumque</l>
                <l xml:id="d001l620" n="620">Isaiam maestisque virum, qui versibus urbem</l>
                <l xml:id="d001l621" n="621">Plorat, ab ingenio, curas; a lumine, somnos</l>
                <l xml:id="d001l622" n="622">Sedula pellebat: parvo sua vota sacello</l>
                <l xml:id="d001l623" n="623">Supplicibus palmis narrabat et ore supino,</l>
                <l xml:id="d001l624" n="624">Otia nulla die carpens, nulla otia nocte;</l>
                <l xml:id="d001l625" n="625">Cura cibi, somnique brevis, quae pasceret artus.</l>
                <l xml:id="d001l626" n="626">Pauperibus mensis genium fraudabat et ora,</l>
                <l xml:id="d001l627" n="627">Et castigato tolerans ieiunia ventre</l>
                <l xml:id="d001l628" n="628">Carmina discebat, sanctique poemata regis,</l>
                <l xml:id="d001l629" n="629">Qui tetricis olim fidibus cantabat ad aras,</l>
                <l xml:id="d001l630" n="630">Sacraque fatidico psallebat ad orgia cantu.</l>
                <l xml:id="d001l631" n="631">Quicquid habent sacrae divina volumina legis,</l>
                <l xml:id="d001l632" n="632">Quicquid inest Arabum libris lustrarat et omnis</l>
                <l xml:id="d001l633" n="633">Graiorum annales, Romanorumque triumphos;</l>
                <l xml:id="d001l634" n="634">Et quantum Latii fudissent arma cruoris</l>
                <l xml:id="d001l635" n="635">Punica, quot bellis rubuit navalibus aequor;</l>
                <l xml:id="d001l636" n="636">Qui Troiam petiere duces; quo milite Persas</l>
                <l xml:id="d001l637" n="637">Rex Macedum, Parthosque truces superarit et Indos.</l>
                <l xml:id="d001l638" n="638">Monstra quot Alcides domuit; quo remige Cretam</l>
                <l xml:id="d001l639" n="639">Daedalus ad gelidas fugiens annaverit Arctos,</l>
                <l xml:id="d001l640" n="640">Et quibus adiutus pennis equus aliger auras</l>
                <l xml:id="d001l641" n="641">Presserit et dulcem plantis excusserit undam.</l>
                <l xml:id="d001l642" n="642">Hippolyti castos et Bellerophontis amores</l>
                <l xml:id="d001l643" n="643">Illustres Helenae raptus et Phyllidis ignes</l>
                <l xml:id="d001l644" n="644">Biblidaque incestam, curas et vulnera Thisbes</l>
                <l xml:id="d001l645" n="645">Tarpeiaeque dolos, et gratam Phorcida Glauco,</l>
                <l xml:id="d001l646" n="646">Pomaque Cydippes, Orithyiamque furenti</l>
                <l xml:id="d001l647" n="647">Sublatam Boreae, Clymenen, et Belides ausas</l>
                <l xml:id="d001l648" n="648">Caede maritales thalamos implere, piumque</l>
                <l xml:id="d001l649" n="649">Pectus Hypermnestrae versasque in saeva virorum</l>
                <l xml:id="d001l650" n="650">Funera Lemniades, Hellen, Cinyraeque puellam</l>
                <l xml:id="d001l651" n="651">Tres quoque Sirenes, et Amazonas: Oedipodaeque</l>
                <l xml:id="d001l652" n="652">Fata domus norat, nymphasque Heroides omnis.</l>
                <l xml:id="d001l653" n="653">Quicquid in his tumidum: quicquid crudele procaxque</l>
                <l xml:id="d001l654" n="654">Et quaecumque pios non attestantia mores</l>
                <l xml:id="d001l655" n="655">Offendit, damnabat, apes imitata legendo.</l>
                <l xml:id="d001l656" n="656">Nunc laenam pingebat acu, nunc pensa trahebat</l>
                <l xml:id="d001l657" n="657">Serica, et immissis per litia pendula filis</l>
                <l xml:id="d001l658" n="658">Vela sacerdotum sacros texebat in usus.</l>
                <l xml:id="d001l659" n="659">Terrenum nihil ore sonans, inclusa, latensque,</l>
                <l xml:id="d001l660" n="660">Plena Deo pectus: toti gratissima caelo.</l>
                <l xml:id="d001l661" n="661">Non robusta nimis teneros neque debilis artus</l>
                <l xml:id="d001l662" n="662">Incolumis, morboque carens, non mole sepulti</l>
                <l xml:id="d001l663" n="663">Corporea sensus: crines, caput, ora, sinusque;</l>
                <l xml:id="d001l664" n="664">Brachia, colla, manus, postremaque membra ligarat</l>
                <l xml:id="d001l665" n="665">Solerti compage dens: promptissima menti</l>
                <l xml:id="d001l666" n="666">Ingenioque acies, atque insuperabile robur,</l>
                <l xml:id="d001l667" n="667">Nervosaeque animo vires: semperque voluntas</l>
                <l xml:id="d001l668" n="668">Iustitiae rectique memor, moderamine certo</l>
                <l xml:id="d001l669" n="669">Discordes animae motus luxumque domabat:</l>
                <l xml:id="d001l670" n="670">Qualis purpureo radians carbunculus ore</l>
                <l xml:id="d001l671" n="671">Obscuros inter lapides gemmasque minores</l>
                <l xml:id="d001l672" n="672">Splendet, arenoso qua tingitur India Gange:</l>
                <l xml:id="d001l673" n="673">Qualia silvestres inter pineta miricas</l>
                <l xml:id="d001l674" n="674">Quae tollunt sublime caput, ramosque comantes:</l>
                <l xml:id="d001l675" n="675">Frondifer Haemonias, ubi Pelion aspicit urbes,</l>
                <l xml:id="d001l676" n="676">Vel qua Parrhasii surgunt iuga summa Lycaei,</l>
                <l xml:id="d001l677" n="677">Parthenice mea talis erat iam grandior aevo,</l>
                <l xml:id="d001l678" n="678">Iam socianda viro Lucinaeque apta labori,</l>
                <l xml:id="d001l679" n="679">Virgineos inter coetus comitesque puellas.</l>
                <l xml:id="d001l680" n="680">Festa dies aderat Solymi, qua divite mensa</l>
                <l xml:id="d001l681" n="681">Pinguia sub viridi celebrant convivia fronde,</l>
                <l xml:id="d001l682" n="682">Antiquae memores vitae: cum immite superbi</l>
                <l xml:id="d001l683" n="683">Imperium regis, patres fugere per altos</l>
                <l xml:id="d001l684" n="684">Incolumes fluctus Arabum: deserta peragrans</l>
                <l xml:id="d001l685" n="685">Sub divo populus mensam ponebat et umbras</l>
                <l xml:id="d001l686" n="686">Frondibus obductis texebat et arbore caesa.</l>
                <l xml:id="d001l687" n="687">Posteritas igitur casus imitata parentum</l>
                <l xml:id="d001l688" n="688">Sub ramis cenare solet, cum septima luna</l>
                <l xml:id="d001l689" n="689">Imperat et lampas claudit Phoebea coronam.</l>
                <l xml:id="d001l690" n="690">Tunc igitur Solymas arces caramque revisens</l>
                <l xml:id="d001l691" n="691">Progeniem mater sic est affata puellam.</l>
                <l xml:id="d001l692" n="692">"Nata meo quondam suavissima pondera ventri</l>
                <l xml:id="d001l693" n="693">Dulce Patris Summi donum, mea summa voluptas,</l>
                <l xml:id="d001l694" n="694">Postquam parva lares nostros, et limina nota</l>
                <l xml:id="d001l695" n="695">Liquisti, numquamne tuae te cura parentis</l>
                <l xml:id="d001l696" n="696">Ullane te patriae movit pietatis imago?</l>
                <l xml:id="d001l697" n="697">Optastine sinus nostros intrare senemque</l>
                <l xml:id="d001l698" n="698">Cernere, quem longaeva gravant iam membra parentem?</l>
                <l xml:id="d001l699" n="699">Debilitat vires, sensus obtundit, amorem</l>
                <l xml:id="d001l700" n="700">Diluit, et nobis affert oblivia tempus.</l>
                <l xml:id="d001l701" n="701">Ipse pater, sacra postquam te claudimus aede,</l>
                <l xml:id="d001l702" n="702">Quotidie menses digitis percurrit et annos.</l>
                <l xml:id="d001l703" n="703">Haec duo lustra putat duo saecula: sustinet aegre</l>
                <l xml:id="d001l704" n="704">Tam longae tormenta morae: - Iam vidimus, inquit,</l>
                <l xml:id="d001l705" n="705">Aequaevas Mariae thalamos intrasse puellas.</l>
                <l xml:id="d001l706" n="706">Aspice quod firmo surgat iam stipite laurus</l>
                <l xml:id="d001l707" n="707">Natali defixa die: iam brachia bacis</l>
                <l xml:id="d001l708" n="708">Vestit et ingentem ramis iam porrigit umbram. -</l>
                <l xml:id="d001l709" n="709">Sic ait, et caderet paucis in fata diebus,</l>
                <l xml:id="d001l710" n="710">Ni te forte suos parvum post tempus ituram</l>
                <l xml:id="d001l711" n="711">Credat in amplexus. Dudum tibi plura paravit</l>
                <l xml:id="d001l712" n="712">Munera: tu nostrae requies: tu sola senectae</l>
                <l xml:id="d001l713" n="713">Gloria: tu fessae producere tempora vitae,</l>
                <l xml:id="d001l714" n="714">Tu truncare potes nec opum nos amplius ardor</l>
                <l xml:id="d001l715" n="715">Sollicitat nec spes tangit resolubilis aevi.</l>
                <l xml:id="d001l716" n="716">Sola places curasque levas tu sola seniles.</l>
                <l xml:id="d001l717" n="717">Sicut inoccidui magnes ad sideris astrum</l>
                <l xml:id="d001l718" n="718">Vergit et Arctoo numquam discedit ab axe,</l>
                <l xml:id="d001l719" n="719">Sic solet in natas amor inclinare parentes.</l>
                <l xml:id="d001l720" n="720">Hoc natura iugum peperit placidaque ligavit</l>
                <l xml:id="d001l721" n="721">Compede. Non fertur superos Vulcanus in orbes</l>
                <l xml:id="d001l722" n="722">Mole pari non saxa ruunt ex aere tantis</l>
                <l xml:id="d001l723" n="723">Viribus. Ipse suos sol deseret ante meatus</l>
                <l xml:id="d001l724" n="724">Et fluere alterno cessabunt aequora cursu,</l>
                <l xml:id="d001l725" n="725">Quam te, nata, patris quam te mea cura relinquat.</l>
                <l xml:id="d001l726" n="726">Ut Pario sculpti durant in marmore vultus</l>
                <l xml:id="d001l727" n="727">Nec metuunt pluvias hiemes Boreamque nivosum,</l>
                <l xml:id="d001l728" n="728">Sic penetrans arcana animis praecordia nostris</l>
                <l xml:id="d001l729" n="729">Haeret et in nobis semper tua vivit imago.</l>
                <l xml:id="d001l730" n="730">Sermonem tu luce paris, tu somnia nocte.</l>
                <l xml:id="d001l731" n="731">Ah, quotiens, dum cura mihi est clamare ministram,</l>
                <l xml:id="d001l732" n="732">In mea dulce tuum nomen sese ingerit ora!</l>
                <l xml:id="d001l733" n="733">Ah! quotiens festa redeunt ubi gaudia luce,</l>
                <l xml:id="d001l734" n="734">Laetaque per pingues resonant convivia mensas,</l>
                <l xml:id="d001l735" n="735">Te memoro! Votis omnes te ardentibus optant.</l>
                <l xml:id="d001l736" n="736">Et quia solus abest tuus hic, mea viscera, vultus,</l>
                <l xml:id="d001l737" n="737">Vilescit mihi quicquid adest: non excitat aures</l>
                <l xml:id="d001l738" n="738">Tibia: non tristem mulcent obsonia linguam,</l>
                <l xml:id="d001l739" n="739">Ulla nec infirmos capiunt solatia sensus.</l>
                <l xml:id="d001l740" n="740">Iucundum sine te nihil est et vivimus in te:</l>
                <l xml:id="d001l741" n="741">Nostra nec in nobis vita est, quae sustinet artus</l>
                <l xml:id="d001l742" n="742">Aura tuos nobis animam sensumque ministrat</l>
                <l xml:id="d001l743" n="743">Et vitae sumus umbra tuae. Pia cura parentum</l>
                <l xml:id="d001l744" n="744">Incipiat, quando amborum sic postulat aetas,</l>
                <l xml:id="d001l745" n="745">Iam senio curvata gravi, te, nata movere:</l>
                <l xml:id="d001l746" n="746">Haec tua dilectae tam longa absentia frontis</l>
                <l xml:id="d001l747" n="747">In quot me gemitus, in quot suspiria mittit!</l>
                <l xml:id="d001l748" n="748">Unica tu soboles, generis spes unica nostri:</l>
                <l xml:id="d001l749" n="749">Debetur tibi tota domus: tibi serviet uni</l>
                <l xml:id="d001l750" n="750">Et pecus et cultae felicia iugera villae.</l>
                <l xml:id="d001l751" n="751">Sic nostras partimur opes, pars optima templo:</l>
                <l xml:id="d001l752" n="752">Altera sors inopi servit, pars tertia nobis.</l>
                <l xml:id="d001l753" n="753">Tu quoscumque voles illas mutabis in usus:</l>
                <l xml:id="d001l754" n="754">Sic tamen et vita tecum, quae militet omni</l>
                <l xml:id="d001l755" n="755">Cura Dei qui nec falli nec fallere novit.</l>
                <l xml:id="d001l756" n="756">Magna Deo cura est hominum qui Numina curant.</l>
                <l xml:id="d001l757" n="757">Ipse maritales post primi exordia mundi</l>
                <l xml:id="d001l758" n="758">Instituit taedas aeternaque foedera sancti</l>
                <l xml:id="d001l759" n="759">Conubi: quo post veterum defuncta parentum</l>
                <l xml:id="d001l760" n="760">Corpora sint qui saxa ferant, qui Numina norint</l>
                <l xml:id="d001l761" n="761">Quique ad divinos gignant nova pignora cultus.</l>
                <l xml:id="d001l762" n="762">Sic pietas aeterna manet renovataque proles</l>
                <l xml:id="d001l763" n="763">Accipit a patribus doceat quod et ipsa nepotes.</l>
                <l xml:id="d001l764" n="764">Duratura Deus quaedam semperque futura</l>
                <l xml:id="d001l765" n="765">Condidit. Haec ex se gigni prolemque creare</l>
                <l xml:id="d001l766" n="766">Nil opus est: nec sol solem: nec sidera sidus</l>
                <l xml:id="d001l767" n="767">Seminat. Ast quaedam fato subiecta necique</l>
                <l xml:id="d001l768" n="768">Protulit: haec se se generant, eademque manere</l>
                <l xml:id="d001l769" n="769">Cum nequeant, in prole manent: simulacra parentum</l>
                <l xml:id="d001l770" n="770">Sunt nati; penes hos opus est sit cura nepotum.</l>
                <l xml:id="d001l771" n="771">Sic proles ex prole fluit ceu lubricus annum</l>
                <l xml:id="d001l772" n="772">Annus agit: mensis de mense renascitur: horam</l>
                <l xml:id="d001l773" n="773">Hora refert abiens et ab arbore pullulat arbor.</l>
                <l xml:id="d001l774" n="774">Sic Davida pater tulit: Ezechiasque Manassem:</l>
                <l xml:id="d001l775" n="775">Sic Esormus Aram genuit Salomona Naassan.</l>
                <l xml:id="d001l776" n="776">Et quia maiores aetas tua venit ad annos:</l>
                <l xml:id="d001l777" n="777">Nam tibi, ni fallor, bis septima volvitur aestas;</l>
                <l xml:id="d001l778" n="778">Propterea natosque viro nobisque nepotes</l>
                <l xml:id="d001l779" n="779">Cultoresque deo debes: satis aede morata es.</l>
                <l xml:id="d001l780" n="780">Nata redi nostraeque libens succurre senectae".</l>
                <l xml:id="d001l781" n="781">Vocibus his Virgo in fletus prorupit: et ibant</l>
                <l xml:id="d001l782" n="782">Per roseos vultus lacrimae, quas cara legebat</l>
                <l xml:id="d001l783" n="783">Admoto siccans oculos velamine mater.</l>
                <l xml:id="d001l784" n="784">Dedidicit fletum et pressis singultibus orsa est:</l>
                <l xml:id="d001l785" n="785">Cara parens, tantum materni flumen amoris,</l>
                <l xml:id="d001l786" n="786">Quod lacrimis gemituque tumet, quid plenus acerbis</l>
                <l xml:id="d001l787" n="787">Significat curis et sollicitudine sermo,</l>
                <l xml:id="d001l788" n="788">Quae non corda domet vel ferrea? lumina quae non</l>
                <l xml:id="d001l789" n="789">Miserit in fletus? tepidoque impleverit imbre?</l>
                <l xml:id="d001l790" n="790">Haec tua tanta, parens, pietas mea viscera dudum</l>
                <l xml:id="d001l791" n="791">Stringit: et accensam movet ad suspiria mentem.</l>
                <l xml:id="d001l792" n="792">Si sineret, quo inclinat amor vestigia ferre,</l>
                <l xml:id="d001l793" n="793">Nec tot opus lacrimis, nec tot singultibus esset:</l>
                <l xml:id="d001l794" n="794">Namque animus totis vota in tua viribus iret:</l>
                <l xml:id="d001l795" n="795">Nec fuit a teneris quicquam mihi dulcius annis,</l>
                <l xml:id="d001l796" n="796">Quam curam gerere et votis parere parentum.</l>
                <l xml:id="d001l797" n="797">Sed caeleste meum tulit in contraria pectus</l>
                <l xml:id="d001l798" n="798">Numen: et impatiens studiis ingentibus ardor</l>
                <l xml:id="d001l799" n="799">Sollicitat cogorque novo parere furori.</l>
                <l xml:id="d001l800" n="800">In nova coepta meos sensus imasque medullas</l>
                <l xml:id="d001l801" n="801">Impulit aetherius genitor. Magis ardua nobis,</l>
                <l xml:id="d001l802" n="802">Et melior tentanda via est; Deus ire per altum</l>
                <l xml:id="d001l803" n="803">Suadet iter: quod si est vobis aliena voluntas,</l>
                <l xml:id="d001l804" n="804">Curaque non eadem, veniam divina sequenti</l>
                <l xml:id="d001l805" n="805">Iussa date et quo fert caelum, convertite mentem</l>
                <l xml:id="d001l806" n="806">Me mea virginitas impollutique pudoris</l>
                <l xml:id="d001l807" n="807">Immortalis amor, gratam fecere Tonanti.</l>
                <l xml:id="d001l808" n="808">Ille meo amplexu fruitur semperque virentis</l>
                <l xml:id="d001l809" n="809">Flore pudicitiae. Thalamum fortasse subire</l>
                <l xml:id="d001l810" n="810">Atque maritales potero coniungere taedas,</l>
                <l xml:id="d001l811" n="811">Non poterit maculare meum Venus ulla cubile</l>
                <l xml:id="d001l812" n="812">Virgineumque decus, custodiet ipse pudorem</l>
                <l xml:id="d001l813" n="813">Qui dedit haec mihi vota Pater castique nitorem</l>
                <l xml:id="d001l814" n="814">Corporis: et mentem nullum mihi polluet aevum.</l>
                <l xml:id="d001l815" n="815">Haec eadem sanctos movit sententia vates,</l>
                <l xml:id="d001l816" n="816">Et magnos habet auctores. Temeraria forsan</l>
                <l xml:id="d001l817" n="817">Dicerer et propriae male consuluisse saluti,</l>
                <l xml:id="d001l818" n="818">Ausa per ignotos calles, si prima fuissem</l>
                <l xml:id="d001l819" n="819">Vadere et ambiguis solam me credere ventis</l>
                <l xml:id="d001l820" n="820">Rumpereque audaci nondum vada cognita gressu.</l>
                <l xml:id="d001l821" n="821">Clara per hos magnus liquit vestigia calles</l>
                <l xml:id="d001l822" n="822">Elias, Eliadesque viri, gratissima caelo</l>
                <l xml:id="d001l823" n="823">Progenies, visura suo de semine Divos.</l>
                <l xml:id="d001l824" n="824">Sic stat et immotum tenet haec sententia pectus.</l>
                <l xml:id="d001l825" n="825">Tu, genetrix, patiare oro: et solare parentem</l>
                <l xml:id="d001l826" n="826">Longaevum: curae se se sciat esse Tonanti.</l>
                <l xml:id="d001l827" n="827">Ipse aderit: senioque graves solabitur annos".</l>
                <l xml:id="d001l828" n="828">Sic Virgo: et mater lacrimantem amplexa recessit.</l>
                <l xml:id="d001l829" n="829">Hic Mariae natale solum sedemque paternam</l>
                <l xml:id="d001l830" n="830">Et genus antiquum paucis memorate, puellae</l>
                <l xml:id="d001l831" n="831">Castalides: etenim memori vos omnia mente</l>
                <l xml:id="d001l832" n="832">Tempora: vos terrae tractus pelagique tenetis;</l>
                <l xml:id="d001l833" n="833">Et vos Parthenicae comites famulaeque fuistis.</l>
                <l xml:id="d001l834" n="834">Est Arabes inter Cadmaeaque Sidonis arva</l>
                <l xml:id="d001l835" n="835">Palmiferamque Pharon Libycis quae iungitur oris</l>
                <l xml:id="d001l836" n="836">Et mare quod lato fecundam gurgite Cyprum</l>
                <l xml:id="d001l837" n="837">Alluit, Assyrii pars non ignobilis agri</l>
                <l xml:id="d001l838" n="838">Terra ferax, belloque potens atque incluta cultu</l>
                <l xml:id="d001l839" n="839">Unius Iudaea Dei: clara oppida claras</l>
                <l xml:id="d001l840" n="840">Suspicit apricis positas in collibus urbes.</l>
                <l xml:id="d001l841" n="841">Ascalon hic, hic Gaza potens, aeraria quondam</l>
                <l xml:id="d001l842" n="842">Persidis antiquae, magna sedet edita mole</l>
                <l xml:id="d001l843" n="843">Fulta supercilio praeruptique aggere montis</l>
                <l xml:id="d001l844" n="844">Hic vetus Andromedae vinclis insignis Ioppe</l>
                <l xml:id="d001l845" n="845">Antiqua prior illuvie: summo ardua colle</l>
                <l xml:id="d001l846" n="846">Regia tecta Sion: et pulchram sustinet arcem</l>
                <l xml:id="d001l847" n="847">Imperii caput et Solymi moderamina regni.</l>
                <l xml:id="d001l848" n="848">Illic solennes aras Davidica proles:</l>
                <l xml:id="d001l849" n="849">Altaque candenti posuit de marmore templa.</l>
                <l xml:id="d001l850" n="850">Illuc ex omni turbae regione solebant</l>
                <l xml:id="d001l851" n="851">Dona Deo et primae frugis portare maniplos.</l>
                <l xml:id="d001l852" n="852">Illic triticeae Cereris domus incluta Christo</l>
                <l xml:id="d001l853" n="853">Conscia nascenti, montanaque Nazareth: ambae</l>
                <l xml:id="d001l854" n="854">Illustrem tenuere locum: genus ista paternum,</l>
                <l xml:id="d001l855" n="855">Altera maternum Mariae dedit. Ista Tonantis</l>
                <l xml:id="d001l856" n="856">Conceptu felix: ortu felicior illa.</l>
                <l xml:id="d001l857" n="857">De patria satis haec: posthac de sanguine dicam.</l>
                <l xml:id="d001l858" n="858">Ismeriae soror Anna fuit: regalis origo</l>
                <l xml:id="d001l859" n="859">Et soboles magni veniens Davidis ab alto</l>
                <l xml:id="d001l860" n="860">Sanguine: Zachariae coniux sata semine primae.</l>
                <l xml:id="d001l861" n="861">Tres triplici partu Marias: tribus Anna maritis</l>
                <l xml:id="d001l862" n="862">Progenuit sanctum et summo genus aethere dignum.</l>
                <l xml:id="d001l863" n="863">Prima Deo sacros partus dedit. Altera natos</l>
                <l xml:id="d001l864" n="864">Quattuor Alphaeo, Iudam, Simona, Iacobum</l>
                <l xml:id="d001l865" n="865">Et qui iustitiae clarum cognomen habebat.</l>
                <l xml:id="d001l866" n="866">Tertia de natis tibi quos Zebedaee duobus</l>
                <l xml:id="d001l867" n="867">Edidit ad Calpen unum transmisit et unus,</l>
                <l xml:id="d001l868" n="868">Si populi praestanda fides rumoribus ulla est,</l>
                <l xml:id="d001l869" n="869">Vivus Amazoniis Ephesi sepelitur in agris.</l>
                <l xml:id="d001l870" n="870">Sicque duos inter studuit concludere natos</l>
                <l xml:id="d001l871" n="871">Regnantem Latio Christum Romaeque tenentem</l>
                <l xml:id="d001l872" n="872">Imperium - laevam tellus Asiatica: dextram</l>
                <l xml:id="d001l873" n="873">Gens Hispana tenet - regnum inter utramque Latinum.</l>
            </div1>
            <div1 xml:id="d002" type="section" decls="#md" met="H">
                <head>
                    <title>2</title>
                    <abbr>2</abbr>
                    <bibl source="digital">Nicola Ruzzenenti</bibl>
                </head>
                <l xml:id="d002l1" n="1">Anxia responso, genetrix in tecta redibat,</l>
                <l xml:id="d002l2" n="2">Multa movens animo; nec enim sententia natae</l>
                <l xml:id="d002l3" n="3">Visa satis legi priscisque accommoda patrum</l>
                <l xml:id="d002l4" n="4">Ritibus: in vacuos etenim partuque carentes</l>
                <l xml:id="d002l5" n="5">Expertesque toros sobolis Superosque Deumque</l>
                <l xml:id="d002l6" n="6">Irasci tunc fama fuit; dirumque minari</l>
                <l xml:id="d002l7" n="7">Supplicium in steriles uteros. Multo ante maritum,</l>
                <l xml:id="d002l8" n="8">Non aliam ob causam, passum convicia norat</l>
                <l xml:id="d002l9" n="9">Summotumque procul templo, spectantibus ipsis</l>
                <l xml:id="d002l10" n="10">Civibus, et tristem casum miserantibus ultro.</l>
                <l xml:id="d002l11" n="11">Namque vir ardentes votum positurus ad aras</l>
                <l xml:id="d002l12" n="12">Ante habitam prolem, dum se in secreta tulisset</l>
                <l xml:id="d002l13" n="13">Templa, sacerdotum strepitu discedere sacro</l>
                <l xml:id="d002l14" n="14">Ex adyto iussus fuerat, turpemque repulsam</l>
                <l xml:id="d002l15" n="15">Passus; et hoc patriam fugiens ob dedecus urbem,</l>
                <l xml:id="d002l16" n="16">Rus coluit pluresque latens inglorius annos</l>
                <l xml:id="d002l17" n="17">Duxerat in luctu tristem sine coniuge vitam;</l>
                <l xml:id="d002l18" n="18">Sicut, ubi, amisso thalami consorte, per agros</l>
                <l xml:id="d002l19" n="19">Sola volat turtur, nitidis neque potat in undis,</l>
                <l xml:id="d002l20" n="20">Ne comitis prisci tristetur imagine visa:</l>
                <l xml:id="d002l21" n="21">Nec viridi posthac fertur considere trunco.</l>
                <l xml:id="d002l22" n="22">Sed miseram divina senis clementia sortem</l>
                <l xml:id="d002l23" n="23">Prospiciens Annaeque preces et dona gementis,</l>
                <l xml:id="d002l24" n="24">Misit ab aetheria volucrem regione ministrum</l>
                <l xml:id="d002l25" n="25">Qui dedit haec mandata viro. "Tua tecta revise,</l>
                <l xml:id="d002l26" n="26">Consortem solare aegram maestosque Penates.</l>
                <l xml:id="d002l27" n="27">Anna tibi laetos partus prolemque datura est</l>
                <l xml:id="d002l28" n="28">Femineam: magno sanctae dabis omine natae</l>
                <l xml:id="d002l29" n="29">Fatidicum ductumque maris de sidere nomen</l>
                <l xml:id="d002l30" n="30">Et Mariam dices". Annae mandata minister</l>
                <l xml:id="d002l31" n="31">Attulit haec eadem; mirantique insuper addit</l>
                <l xml:id="d002l32" n="32">Hos monitus. "Limen notae pete concita portae</l>
                <l xml:id="d002l33" n="33">Qua tibi rus itur sacris hic mane peractis</l>
                <l xml:id="d002l34" n="34">Obvius occurret coniux". Gressu illa citato</l>
                <l xml:id="d002l35" n="35">Venit ad urbanae quae dicitur Aurea portae</l>
                <l xml:id="d002l36" n="36">Limen, et offendit redeuntem rure maritum.</l>
                <l xml:id="d002l37" n="37">Illic, suscepti hospitio communis amici,</l>
                <l xml:id="d002l38" n="38">Amplexu, longisque una sermonibus illam</l>
                <l xml:id="d002l39" n="39">Consumpsere diem; et certi de prole futura</l>
                <l xml:id="d002l40" n="40">Mane suos petiere lares. Gavisa reversum</l>
                <l xml:id="d002l41" n="41">Tota domus largo dominum suscepit honore.</l>
                <l xml:id="d002l42" n="42">Haec igitur maesto volvens sub pectore, mater</l>
                <l xml:id="d002l43" n="43">Aegra fatigabat tacitis praecordia curis,</l>
                <l xml:id="d002l44" n="44">Et gradiens tali secum sermone locuta est:</l>
                <l xml:id="d002l45" n="45">- O curae: o vani pro posteritate labores!</l>
                <l xml:id="d002l46" n="46">O dolor, o pietas infortunata parentum;</l>
                <l xml:id="d002l47" n="47">O studium infelix! Ubi res et tempus, et ipsa</l>
                <l xml:id="d002l48" n="48">Viscera, et exhaustas in sollicitudine mentes</l>
                <l xml:id="d002l49" n="49">Trivimus! Ut canis caput aspersere dolores,</l>
                <l xml:id="d002l50" n="50">Linquimur: immemores demens incuria natos</l>
                <l xml:id="d002l51" n="51">Separat a nobis. Meritorum oblita propago,</l>
                <l xml:id="d002l52" n="52">Non aequat curas et non respondet amori.</l>
                <l xml:id="d002l53" n="53">Sed quid te frustra miseram coquis Annam? Quod ipsi</l>
                <l xml:id="d002l54" n="54">Fecimus, hoc patimur; patres ut amavimus ipsi,</l>
                <l xml:id="d002l55" n="55">Sic nostrum nos semen amat; taxamur eodem</l>
                <l xml:id="d002l56" n="56">Iudicio. Sic fata ferunt; suspiria perdis.</l>
                <l xml:id="d002l57" n="57">Iste modus rerum mundi productus ab ortu</l>
                <l xml:id="d002l58" n="58">Transmeat ad gentem per saecula nostra futuram.</l>
                <l xml:id="d002l59" n="59">Singultire potes; turgentia lumina fletu</l>
                <l xml:id="d002l60" n="60">Exhaurire licet, sed ferrea fata movere</l>
                <l xml:id="d002l61" n="61">Non potes; aerei pellant sine carbasa venti:</l>
                <l xml:id="d002l62" n="62">Quod dederit fortuna libens amplectere litus.</l>
                <l xml:id="d002l63" n="63">Forsitan utilius quod tu tibi consulet aura.</l>
                <l xml:id="d002l64" n="64">Conquestum Davida diu pueroque iacenti</l>
                <l xml:id="d002l65" n="65">Produci petiisse dies, avertere mortem</l>
                <l xml:id="d002l66" n="66">Non valuisse ferunt; audit Deus omnia, praestat</l>
                <l xml:id="d002l67" n="67">Optima. Mortales audent orare, quod optant.</l>
                <l xml:id="d002l68" n="68">Opprime succensum studiis melioribus ignem,</l>
                <l xml:id="d002l69" n="69">Nec sine supremas animi dolor occupet arces.</l>
                <l xml:id="d002l70" n="70">Talibus, ut fama est, curis dementia quosdam</l>
                <l xml:id="d002l71" n="71">Cepit et in saltus atque in deserta ferarum</l>
                <l xml:id="d002l72" n="72">Lustra tulit. Pater Aiacem narrare solebat</l>
                <l xml:id="d002l73" n="73">Insanum mactasse pecus, dum quaereret hostem.</l>
                <l xml:id="d002l74" n="74">Et furias idem memini recitabat Orestis,</l>
                <l xml:id="d002l75" n="75">Quem comes ad Scythicae vexit delubra Dianae.</l>
                <l xml:id="d002l76" n="76">Magna quidem, credo, quotiens pugnatur in agris</l>
                <l xml:id="d002l77" n="77">Adversaeque volant acies, in proelia surgit</l>
                <l xml:id="d002l78" n="78">Tempestas; sed mens etiam cum nocte dieque</l>
                <l xml:id="d002l79" n="79">Sollicitis agitur stimulis, qui in pectore magnos</l>
                <l xml:id="d002l80" n="80">Extollunt strepitus, et grandi corda pavore</l>
                <l xml:id="d002l81" n="81">Concutit: et recte tetrici dixere parentes</l>
                <l xml:id="d002l82" n="82">Quattuor adversis miscentur ut aequora ventis</l>
                <l xml:id="d002l83" n="83">Eoo Zephyro Libyco gelidoque Aquilone,</l>
                <l xml:id="d002l84" n="84">Sic totidem nostras ingenti turbine mentes</l>
                <l xml:id="d002l85" n="85">Subverti furiis pectusque in proelia mitti.</l>
                <l xml:id="d002l86" n="86">Spes levat arrectos metus alto a vertice fluctus</l>
                <l xml:id="d002l87" n="87">Deicit. Hinc animum pulsat furibunda voluptas:</l>
                <l xml:id="d002l88" n="88">Inde dolor. Fluctus ceu fracti fluctibus altum</l>
                <l xml:id="d002l89" n="89">Clamorem ingeminat: piceis abscondita nymbis</l>
                <l xml:id="d002l90" n="90">Nec radios fundit ratio nec vela gubernat.</l>
                <l xml:id="d002l91" n="91">Felices quicumque istis a Syrtibus altam</l>
                <l xml:id="d002l92" n="92">Visuri pacem loca sunt in tuta recepti!</l>
                <l xml:id="d002l93" n="93">Nam neque mens ullam secus est habitura quietem,</l>
                <l xml:id="d002l94" n="94">Nec laetos sensura dies nec dulcia saecla.</l>
                <l xml:id="d002l95" n="95">Propterea quid te miseram coquis, Anna? dolores</l>
                <l xml:id="d002l96" n="96">Et tristem dedisce metum: natura repugnat</l>
                <l xml:id="d002l97" n="97">Moribus his. Monstrare viae compendia possunt</l>
                <l xml:id="d002l98" n="98">Languentes gelidique senes: at scandere montem</l>
                <l xml:id="d002l99" n="99">Sole sub ardenti viridis male sustinet aetas.</l>
                <l xml:id="d002l100" n="100">De virtute loqui minimum, virtutibus uti,</l>
                <l xml:id="d002l101" n="101">Hoc Sansonis opus: tamen assuetudine longa</l>
                <l xml:id="d002l102" n="102">Assiduique operis tractu formatur et in se</l>
                <l xml:id="d002l103" n="103">Virtutem natura trahit: praeludia multa</l>
                <l xml:id="d002l104" n="104">Egregias artes pariunt. In pace togaque</l>
                <l xml:id="d002l105" n="105">Bella diu miles discit: mox obviat hosti</l>
                <l xml:id="d002l106" n="106">Impiger et firmum parat ad certamina pectus.</l>
                <l xml:id="d002l107" n="107">Saepius a placitis mens est arcenda diuque</l>
                <l xml:id="d002l108" n="108">Servitio duranda gravi: nam prona sequaxque</l>
                <l xml:id="d002l109" n="109">In peiora ruit, nisi lora retraxerit usus;</l>
                <l xml:id="d002l110" n="110">Ast, ubi iam legis patiens assuetaque vinclis</l>
                <l xml:id="d002l111" n="111">Sessori parere potest, quo iusserit ibit.</l>
                <l xml:id="d002l112" n="112">Tunc, ubi tempus erit, casu cum tristis acerbo</l>
                <l xml:id="d002l113" n="113">Sors aderit feret aequales rationis habenas.</l>
                <l xml:id="d002l114" n="114">Ante negat, velut indomita cervice iuvencus,</l>
                <l xml:id="d002l115" n="115">Aut velocis equi soboles animosa, priusquam</l>
                <l xml:id="d002l116" n="116">Imposito scierit gressum glomerare magistro.</l>
                <l xml:id="d002l117" n="117">Ars, ubi possessam mentem complexa subegit,</l>
                <l xml:id="d002l118" n="118">Quo virtus, quo sancta vocant oracula vertet.</l>
                <l xml:id="d002l119" n="119">Nam neque tunc labor est duros tolerare labores.</l>
                <l xml:id="d002l120" n="120">Quid si nata virum refugit? si nulla nepotum</l>
                <l xml:id="d002l121" n="121">Posteritas? quid nostra iuvant post fata nepotes?</l>
                <l xml:id="d002l122" n="122">Iustitiam coluisse sat est. Nullius egebis</l>
                <l xml:id="d002l123" n="123">Subsidio defuncta, pios si vixeris annos.</l>
                <l xml:id="d002l124" n="124">Saepius in natis saevum pater educat hostem</l>
                <l xml:id="d002l125" n="125">Cumque suo ignorans interfectore iocatur.</l>
                <l xml:id="d002l126" n="126">Saepe sibi lacrimas sperant dum gaudia matres</l>
                <l xml:id="d002l127" n="127">Atque suae pascunt ventura opprobria genti.</l>
                <l xml:id="d002l128" n="128">Propterea vanos hominum nova fabula mores</l>
                <l xml:id="d002l129" n="129">Exprimit: hoc pelagus Galilaea quod abluit arva</l>
                <l xml:id="d002l130" n="130">Extimuisse ferunt olim, cum vidit in orbes</l>
                <l xml:id="d002l131" n="131">Nubila convolvi: volitare per aera montes</l>
                <l xml:id="d002l132" n="132">Credidit; at, postquam largus de nubibus imber</l>
                <l xml:id="d002l133" n="133">Depluit, unde prius damnum interitumque timebat,</l>
                <l xml:id="d002l134" n="134">Incrementa tulit, fusa procul aequoris unda.</l>
                <l xml:id="d002l135" n="135">Fallitur in dubiis hominum sollertia rebus,</l>
                <l xml:id="d002l136" n="136">Corda nec eventus capiunt humana futuros.</l>
                <l xml:id="d002l137" n="137">Id quoque non nunquam mentes solatur amaras</l>
                <l xml:id="d002l138" n="138">Quod durare nihil patitur fortuna vicesque</l>
                <l xml:id="d002l139" n="139">Mobilis alternat ventoque simillima proram</l>
                <l xml:id="d002l140" n="140">Nunc premit, a puppi placida modo murmurat aura.</l>
                <l xml:id="d002l141" n="141">Forsan et hos luctus minus importuna sequentur</l>
                <l xml:id="d002l142" n="142">Tempora: felices iterum Deus afferet annos -.</l>
                <l xml:id="d002l143" n="143">Talia volventi parvae iam Nazareth arces</l>
                <l xml:id="d002l144" n="144">Apparent: nigro rutilans surgebat ab ortu</l>
                <l xml:id="d002l145" n="145">Vesper et ingenti Phoebum demiserat umbra</l>
                <l xml:id="d002l146" n="146">Carmeli sublimis apex: in moenia mater</l>
                <l xml:id="d002l147" n="147">Nazareth et fessis intrat sua limina plantis.</l>
                <l xml:id="d002l148" n="148">Ut pater accepit carae nova nuntia natae,</l>
                <l xml:id="d002l149" n="149">In maerore diu iacuit curisque sepultus</l>
                <l xml:id="d002l150" n="150">Impexi capitis canos squalere situmque</l>
                <l xml:id="d002l151" n="151">Ducere et a mento tristem concrescere barbam</l>
                <l xml:id="d002l152" n="152">Sustinuit, nec enim potuit cohibere querelas,</l>
                <l xml:id="d002l153" n="153">Parcere nec lacrimis, nec dissimulare dolorem.</l>
                <l xml:id="d002l154" n="154">Crebra diu maestum traxit suspiria pectus</l>
                <l xml:id="d002l155" n="155">Et iacuit ceu truncus iners et inutilis arbor</l>
                <l xml:id="d002l156" n="156">Frondibus amissis sine terrae fertilis imbre.</l>
                <l xml:id="d002l157" n="157">Res tandem prolata palam pervenit ad ipsas</l>
                <l xml:id="d002l158" n="158">Sacrorum et templi doctas antistitis aures,</l>
                <l xml:id="d002l159" n="159">Quem penes arbitrium nodos aperire latentes</l>
                <l xml:id="d002l160" n="160">Iuris et obscuros legum dissolvere casus.</l>
                <l xml:id="d002l161" n="161">Ipsius imperiis altam conscendit in arcem</l>
                <l xml:id="d002l162" n="162">Concilium. Venere senes aenigmata legum</l>
                <l xml:id="d002l163" n="163">Rimari soliti et dubiis responsa parati</l>
                <l xml:id="d002l164" n="164">Reddere. Iamque ultro multum citroque locuti,</l>
                <l xml:id="d002l165" n="165">Cum certi nihil afferrent iamque humida noctis</l>
                <l xml:id="d002l166" n="166">Tempora suaderent sacros dimittere patres,</l>
                <l xml:id="d002l167" n="167">Quaerendum quae sit caeli sententia tandem</l>
                <l xml:id="d002l168" n="168">Communi sanxere prece et solemnia templo</l>
                <l xml:id="d002l169" n="169">Sacra dari et dubiis orari numina rebus.</l>
                <l xml:id="d002l170" n="170">Atque ita sedato res est certamine visa</l>
                <l xml:id="d002l171" n="171">Iudice digna Deo, quando est non reddere magnum</l>
                <l xml:id="d002l172" n="172">Vota nefas, violare piam res impia legem.</l>
                <l xml:id="d002l173" n="173">Interea sumptis divorum nuntius alis</l>
                <l xml:id="d002l174" n="174">Parthenicen adiens, placidis ita vocibus infit:</l>
                <l xml:id="d002l175" n="175">"Nympha, puellarum caelo gratissima, salve:</l>
                <l xml:id="d002l176" n="176">Cuius apud Superos iampridem cognita virtus</l>
                <l xml:id="d002l177" n="177">Floret et in nostros crescit ventura Penates.</l>
                <l xml:id="d002l178" n="178">Ne trepida: tua vota Pater firmavit et auxit:</l>
                <l xml:id="d002l179" n="179">Nulla tuum Venus est umquam visura cubile:</l>
                <l xml:id="d002l180" n="180">Virginitas aeterna tibi concessa, volente</l>
                <l xml:id="d002l181" n="181">Consessu toto Superum. Tibi gloria Vestae</l>
                <l xml:id="d002l182" n="182">Et Triviae debetur honos: invicta sequentur</l>
                <l xml:id="d002l183" n="183">Virginei tua signa chori, quos more Dianae</l>
                <l xml:id="d002l184" n="184">Nunc pede, nunc iaculo, nunc exercebis et arcu.</l>
                <l xml:id="d002l185" n="185">Ursula, virgineae dux et regina cohortis,</l>
                <l xml:id="d002l186" n="186">Hoc explebit opus tandemque in sidera magnum</l>
                <l xml:id="d002l187" n="187">Agmen aget, celebrem referens ex orbe triumphum.</l>
                <l xml:id="d002l188" n="188">Tethios occiduae populi litusque Britannum</l>
                <l xml:id="d002l189" n="189">Et gelidi faciles pugnas gens accola Rheni</l>
                <l xml:id="d002l190" n="190">Dulciaque arrecto cernent spectacula vultu.</l>
                <l xml:id="d002l191" n="191">Laus igitur Te magna manet: rude vulgus et ipsos</l>
                <l xml:id="d002l192" n="192">Iura sacerdotes non intellecta fatigant.</l>
                <l xml:id="d002l193" n="193">Et Deus ingratas atra caligine mentes</l>
                <l xml:id="d002l194" n="194">Tardat et in poenam scelerum deludit inani</l>
                <l xml:id="d002l195" n="195">Corda metu. Rident Superi; ceu grandior aevo</l>
                <l xml:id="d002l196" n="196">Securusque animi iuvenis, si pectora quando</l>
                <l xml:id="d002l197" n="197">Infantum obscurae trepidant formidine noctis.</l>
                <l xml:id="d002l198" n="198">Ipse adero: nam veni huius certaminis ergo.</l>
                <l xml:id="d002l199" n="199">Lex ea quae fieri matres et nubere cogit</l>
                <l xml:id="d002l200" n="200">Lata est, cum pauper veniens ad templa senatus</l>
                <l xml:id="d002l201" n="201">Parvaque plebs humiles sacrum ponebat ad aras.</l>
                <l xml:id="d002l202" n="202">Postquam magna virum crevit fortuna tribusque</l>
                <l xml:id="d002l203" n="203">Vix duodena solo capitur, servare pudorem</l>
                <l xml:id="d002l204" n="204">Et thalamum nescire fuit praestantius: ergo</l>
                <l xml:id="d002l205" n="205">Eliades errasse putant? Iam saecula postquam</l>
                <l xml:id="d002l206" n="206">Expertes Veneris degunt bis quina propinquant:</l>
                <l xml:id="d002l207" n="207">Hi populis exemplar erant, ne crederet ullus</l>
                <l xml:id="d002l208" n="208">Esse nefas sincerum esse et dediscere taedas.</l>
                <l xml:id="d002l209" n="209">Tu tamen es tradenda viro, qui frigidus annis</l>
                <l xml:id="d002l210" n="210">Atque tui consors voti custosque pudoris</l>
                <l xml:id="d002l211" n="211">Non invasor erit. Tacita nos arte movemus</l>
                <l xml:id="d002l212" n="212">Corda hominum. Non tot fingunt se Protea quondam</l>
                <l xml:id="d002l213" n="213">Immutasse modis, nec tot variasse figuras,</l>
                <l xml:id="d002l214" n="214">Quot formis animos hominum mutamus: aguntur</l>
                <l xml:id="d002l215" n="215">Quo minime credunt, sed nos in sancta vocamus</l>
                <l xml:id="d002l216" n="216">Officia: ast alii tractant retinentque vocatos.</l>
                <l xml:id="d002l217" n="217">Ut quando in levi stat ferrea lamina disco,</l>
                <l xml:id="d002l218" n="218">Si dextra magneta loces, adamanta sinistra,</l>
                <l xml:id="d002l219" n="219">Quo veniat nescit dubitatque utrimque vocata</l>
                <l xml:id="d002l220" n="220">Cui faveat, cuius magis hortamenta sequatur.</l>
                <l xml:id="d002l221" n="221">Tu voti secura omnem mihi desere curam.</l>
                <l xml:id="d002l222" n="222">Ibo et pervigili tractanda remetiar arte".</l>
                <l xml:id="d002l223" n="223">Vix ea finierat cum fracta nube solutum est</l>
                <l xml:id="d002l224" n="224">Corpus et in ventos assumpta recessit imago.</l>
                <l xml:id="d002l225" n="225">Tempora velatae, tensis ad sidera palmis,</l>
                <l xml:id="d002l226" n="226">Convenere nurus, pueri, trepidaeque puellae,</l>
                <l xml:id="d002l227" n="227">Rugosique senes tremulo pia murmura mento</l>
                <l xml:id="d002l228" n="228">Volvere certabant Superosque movere precando,</l>
                <l xml:id="d002l229" n="229">Canitie ostensa Divis et vertice nudo.</l>
                <l xml:id="d002l230" n="230">Et tremulis circum lucentes ignibus aras</l>
                <l xml:id="d002l231" n="231">Sancta sacerdotes, albaque in veste ministri</l>
                <l xml:id="d002l232" n="232">Carmina et insigni celebrabant orgia ritu.</l>
                <l xml:id="d002l233" n="233">Tertia lux aderat, postquam vulgata per omnem</l>
                <l xml:id="d002l234" n="234">Concilii concordis erat sententia turbam:</l>
                <l xml:id="d002l235" n="235">Iam labor orantes et diffidentia tardos</l>
                <l xml:id="d002l236" n="236">Reddiderant: segni frigebant pectora motu.</l>
                <l xml:id="d002l237" n="237">Tum divina preces mens quae non despicit aequas</l>
                <l xml:id="d002l238" n="238">Ad summum secreta dedit responsa choragum</l>
                <l xml:id="d002l239" n="239">Sacrorum. Tenues fugit levis ille per auras</l>
                <l xml:id="d002l240" n="240">Ingressusque senis nocturna cubicula somnos</l>
                <l xml:id="d002l241" n="241">Abstulit et tali est aggressus voce paventem:</l>
                <l xml:id="d002l242" n="242">"Sumere Threicia virgas de fronde tribules</l>
                <l xml:id="d002l243" n="243">Quemque suam et ferri sumptas in templa iubeto.</l>
                <l xml:id="d002l244" n="244">Mane revertantur: cuius frondere cacumen</l>
                <l xml:id="d002l245" n="245">Videris, illius domino coniunge puellam.</l>
                <l xml:id="d002l246" n="246">Haec ait et motis abiens evanuit alis.</l>
                <l xml:id="d002l247" n="247">Mane senex sol ante iubar quam tolleret undis,</l>
                <l xml:id="d002l248" n="248">Convocat extemplo patres missoque per urbis</l>
                <l xml:id="d002l249" n="249">Compita perque domos, populum praecone coegit.</l>
                <l xml:id="d002l250" n="250">Confluxere omnes: campo plebs densa patenti</l>
                <l xml:id="d002l251" n="251">Vix capitur. Surdum spatiosa per atria murmur</l>
                <l xml:id="d002l252" n="252">Confusumque sonat; pede pes, et pectore pectus,</l>
                <l xml:id="d002l253" n="253">Virque viro premitur, ceu cum collecta theatro</l>
                <l xml:id="d002l254" n="254">Stabat Roma graves simul auditura tragoedos.</l>
                <l xml:id="d002l255" n="255">Conventu senior patrum stipante sacerdos</l>
                <l xml:id="d002l256" n="256">Exiit et tandem populo divina silenti</l>
                <l xml:id="d002l257" n="257">Iussa aperit didicitque tribum iussitque solutos</l>
                <l xml:id="d002l258" n="258">Conubio acciri virgisque in templa relatis</l>
                <l xml:id="d002l259" n="259">Vota precesque iterant. Magicis componere quidam</l>
                <l xml:id="d002l260" n="260">Philtra veneficiis, Circaeaque carmina et herbis</l>
                <l xml:id="d002l261" n="261">Phasidibus voluere novas inducere frondes.</l>
                <l xml:id="d002l262" n="262">Horum unus vetitas artes edoctus, ut almum</l>
                <l xml:id="d002l263" n="263">Intempesta diem tacitis nox abstulit umbris,</l>
                <l xml:id="d002l264" n="264">Solus in aeriae turris fastigia secum</l>
                <l xml:id="d002l265" n="265">Arma togasque ferens sacravit Manibus aram</l>
                <l xml:id="d002l266" n="266">Sub divo: testis nemo nisi ventus et astra.</l>
                <l xml:id="d002l267" n="267">Nocturnasque preces iterans praescire volebat</l>
                <l xml:id="d002l268" n="268">Parthenicesne sibi thalamum sperare liceret.</l>
                <l xml:id="d002l269" n="269">Ecce per aerios tractus magno agmine ab Arcto</l>
                <l xml:id="d002l270" n="270">Spiritus obscuris ad turrim annavigat alis,</l>
                <l xml:id="d002l271" n="271">Qualis, ubi veniens ad foeda cadavera vultur,</l>
                <l xml:id="d002l272" n="272">Brachia praecipiti iactat plumosa volatu.</l>
                <l xml:id="d002l273" n="273">Atque, gradum sistens, nigro sic incipit ore.</l>
                <l xml:id="d002l274" n="274">"Fare: quid Infernas nocturnis cantibus aures</l>
                <l xml:id="d002l275" n="275">Sollicitas? Quaesita dari responsa vetantur.</l>
                <l xml:id="d002l276" n="276">Aetheriae prohibent animae Numenque Triforme.</l>
                <l xml:id="d002l277" n="277">Altius abstrusum latet hac in virgine quiddam,</l>
                <l xml:id="d002l278" n="278">Quod dici scirique nefas: sententia nostros</l>
                <l xml:id="d002l279" n="279">Circumfert anceps animos sortisque futurae</l>
                <l xml:id="d002l280" n="280">Ambigui casus multaque ambage latentes;</l>
                <l xml:id="d002l281" n="281">Sicut cum modo sol nubes, modo nubila solem</l>
                <l xml:id="d002l282" n="282">Exsuperant, nunc laetatur, nunc maeret arator</l>
                <l xml:id="d002l283" n="283">Spemque metumque inter dubius. Ne discere tenta</l>
                <l xml:id="d002l284" n="284">Quae quoque doctorem fugiunt: communia quaedam</l>
                <l xml:id="d002l285" n="285">Fabimur, addentes quae nec didicisse pigebit,</l>
                <l xml:id="d002l286" n="286">Ne frustra videare deos in vota vocasse;</l>
                <l xml:id="d002l287" n="287">Quandoquidem te non minimo dignamur amore.</l>
                <l xml:id="d002l288" n="288">Nos inspectores scelerum sumus orbe futuri</l>
                <l xml:id="d002l289" n="289">Ultores alio: saevi sunt vincla dracones.</l>
                <l xml:id="d002l290" n="290">Tartarus est carcer: sunt verbera, frigus et ignes.</l>
                <l xml:id="d002l291" n="291">Lux incerta diem spargit per nigra malignam</l>
                <l xml:id="d002l292" n="292">Tecta: sonant late planctus. Plebem ordine terno</l>
                <l xml:id="d002l293" n="293">Dividimus. Primo purgati crimine circo,</l>
                <l xml:id="d002l294" n="294">Poenarum expertes degunt; ea tecta vetustas</l>
                <l xml:id="d002l295" n="295">Elysium vocat. Hac vates et longa parentum</l>
                <l xml:id="d002l296" n="296">Progenies demptis habitant statione duobus.</l>
                <l xml:id="d002l297" n="297">Hi partus spectare novos dicuntur et arcem</l>
                <l xml:id="d002l298" n="298">Aetheriam sibi promittunt finemque propinquum</l>
                <l xml:id="d002l299" n="299">Exsilii mussant. Apud hos de virgine quadam</l>
                <l xml:id="d002l300" n="300">Plurimus et multa tectus caligine sermo</l>
                <l xml:id="d002l301" n="301">Vertitur: hi nec adhuc faciem videre tremendam</l>
                <l xml:id="d002l302" n="302">Aetherii Regis; sola haec et maxima poena est.</l>
                <l xml:id="d002l303" n="303">Sedibus his quosdam venturo numina saeclo</l>
                <l xml:id="d002l304" n="304">Sufficient, quos a nobis nulla auferet aetas.</l>
                <l xml:id="d002l305" n="305">Alter habet sontes animas, quibus igneus ardor</l>
                <l xml:id="d002l306" n="306">Eximit infectum scelus et telluris odorem.</l>
                <l xml:id="d002l307" n="307">Hae, nisi soletur pax exspectata quiesque,</l>
                <l xml:id="d002l308" n="308">Vix tormenta ferant: tanto locus aestuat igne.</l>
                <l xml:id="d002l309" n="309">Tertius infelix hominum genus orbis in amplo</l>
                <l xml:id="d002l310" n="310">Carcere convolvit: magis haec discedit ab astris,</l>
                <l xml:id="d002l311" n="311">Introrsumque fugit regio. Penetralia nostri</l>
                <l xml:id="d002l312" n="312">Principis hic: altis animae fornacibus ardent</l>
                <l xml:id="d002l313" n="313">Spe viduae, nullamque audent sperare quietem.</l>
                <l xml:id="d002l314" n="314">Iuppiter huc multas; multas huc mittit Apollo.</l>
                <l xml:id="d002l315" n="315">Mercurius multas, nec non Saturnus, et auctor</l>
                <l xml:id="d002l316" n="316">Bellorum: Phoebe innumeras et nata Diones.</l>
                <l xml:id="d002l317" n="317">Pellitur huc quicquid caelum fastidit et hirquis</l>
                <l xml:id="d002l318" n="318">Dispiciunt Superi obliquis. Sors ultima rerum hic.</l>
                <l xml:id="d002l319" n="319">Nos veros, quotiens animas magus evocat Orco,</l>
                <l xml:id="d002l320" n="320">Illarum assumpta mentimur imagine vultus:</l>
                <l xml:id="d002l321" n="321">Carminibus, foliis, avibus fumoque ligari</l>
                <l xml:id="d002l322" n="322">Dicimur et circumductis in pulvere signis.</l>
                <l xml:id="d002l323" n="323">Sed, veluti plerisque aliis, ita fallitur isto</l>
                <l xml:id="d002l324" n="324">Mens hominum: veniunt ultro vestraque salute</l>
                <l xml:id="d002l325" n="325">Solliciti Manes vobis ventura loquuntur".</l>
                <l xml:id="d002l326" n="326">Dixit: et alato discessit in aera tergo.</l>
                <l xml:id="d002l327" n="327">Perculsum trepida iuvenem formidine sortis</l>
                <l xml:id="d002l328" n="328">Poenituit, secumque putans audita, severos</l>
                <l xml:id="d002l329" n="329">Carmeli patres adiit (tunc omnis eremi</l>
                <l xml:id="d002l330" n="330">Cura fuit penes hos et coelibis otia vitae)</l>
                <l xml:id="d002l331" n="331">Moribus auxilium fractis habiturus; ut altam</l>
                <l xml:id="d002l332" n="332">Se tulit in montis requiem silvasque silentes</l>
                <l xml:id="d002l333" n="333">Per secreta tulit gressum spelaea virumque</l>
                <l xml:id="d002l334" n="334">Vivendi caeleste genus miratus, amorem</l>
                <l xml:id="d002l335" n="335">Imbibit immensum caeli seque ipse perosus,</l>
                <l xml:id="d002l336" n="336">Incola Carmeli vixit; tandemque, voluto</l>
                <l xml:id="d002l337" n="337">Tempore, cum magno fidei mysteria Paulo</l>
                <l xml:id="d002l338" n="338">Edidicit; Mariae primus cum patribus aedem</l>
                <l xml:id="d002l339" n="339">Vertice Carmeli posuit, sociosque vocatos</l>
                <l xml:id="d002l340" n="340">Ad Iordanis aquam lustralibus abluit undis,</l>
                <l xml:id="d002l341" n="341">Cum Baptista novae iaceret primordia gentis,</l>
                <l xml:id="d002l342" n="342">Hispidus hirsutae villoso tegmine caprae.</l>
                <l xml:id="d002l343" n="343">Protographus Lucas Agabum vocat: omnia multo</l>
                <l xml:id="d002l344" n="344">Ante videns animo fuit interpresque futuri:</l>
                <l xml:id="d002l345" n="345">Namque catenarum nodos et ferrea Paulo</l>
                <l xml:id="d002l346" n="346">Vincula praedixit, longosque per aequora cursus,</l>
                <l xml:id="d002l347" n="347">Vipereos morsus, Simoniacosque volatus,</l>
                <l xml:id="d002l348" n="348">Insidiasque suae gentis bellumque sub ipso</l>
                <l xml:id="d002l349" n="349">Et celebrem palmam venturaque fata Nerone.</l>
                <l xml:id="d002l350" n="350">Sed Deus elatas studium cui fallere mentes</l>
                <l xml:id="d002l351" n="351">Frigentem et casto solitum servire pudori</l>
                <l xml:id="d002l352" n="352">Elegit de plebe virum, cui cana senectus,</l>
                <l xml:id="d002l353" n="353">Cui cava sulcantes crispabant tempora rugae.</l>
                <l xml:id="d002l354" n="354">Mane revertuntur: scrutatique ordine virgas,</l>
                <l xml:id="d002l355" n="355">Ut videre senis summum frondere cacumen</l>
                <l xml:id="d002l356" n="356">(Illud Threiciae de Phyllidis arbore tractum</l>
                <l xml:id="d002l357" n="357">Vimen erat longaeque nuces in fronde virebant)</l>
                <l xml:id="d002l358" n="358">Invidit ceciditque animis fraudata iuventus.</l>
                <l xml:id="d002l359" n="359">Ut quando in somnis aurum se credit avarus</l>
                <l xml:id="d002l360" n="360">Invenisse, dolos meditans exsultat inani</l>
                <l xml:id="d002l361" n="361">Laetitia: mox evigilans sua somnia maestus</l>
                <l xml:id="d002l362" n="362">Volvit et in tristes abeunt nova gaudia curas.</l>
                <l xml:id="d002l363" n="363">Ducitur in medium senior; plausuque sonoro</l>
                <l xml:id="d002l364" n="364">Susceptus iussusque gradu discumbere summo</l>
                <l xml:id="d002l365" n="365">Obstupuit; nec enim senio iam fractus Ioseph</l>
                <l xml:id="d002l366" n="366">Ad tam insperatos animum tollebat honores.</l>
                <l xml:id="d002l367" n="367">Venerat edicto cupidus parere, relictam</l>
                <l xml:id="d002l368" n="368">Mens vel ad incudem vel ad aerea signa vocabat.</l>
                <l xml:id="d002l369" n="369">Et tanta haec fieri de se spectacula numquam</l>
                <l xml:id="d002l370" n="370">Crediderat: iuvenes post tam manifesta repulsam</l>
                <l xml:id="d002l371" n="371">Omnia perpessi demissis frontibus ibant,</l>
                <l xml:id="d002l372" n="372">Et rerum ignaris tam florida virginis ora</l>
                <l xml:id="d002l373" n="373">Non bene coniungi gelidae turpique senectae</l>
                <l xml:id="d002l374" n="374">Murmur erat. Tamen et virgae nova signa virentis</l>
                <l xml:id="d002l375" n="375">Maesta per ancipites ducebant pectora curas.</l>
                <l xml:id="d002l376" n="376">Discessere loco; virgisque abiere relictis.</l>
                <l xml:id="d002l377" n="377">Interea, matrum longa comitante caterva,</l>
                <l xml:id="d002l378" n="378">Adduxere nurus insignem in templa puellam,</l>
                <l xml:id="d002l379" n="379">Cuius ad aspectum, quamquam transcenderet ore</l>
                <l xml:id="d002l380" n="380">Omne decus mortale, tamen suppressa libido</l>
                <l xml:id="d002l381" n="381">Omnis et extincto semper Venus igne quievit,</l>
                <l xml:id="d002l382" n="382">Ac si ferventem gelidos in Dorida rores</l>
                <l xml:id="d002l383" n="383">Palladiosque super calcem diffuderis imbres.</l>
                <l xml:id="d002l384" n="384">Ardua quadruplici surgebant ordine templa</l>
                <l xml:id="d002l385" n="385">Porticuum: communis erat pars extima cunctis,</l>
                <l xml:id="d002l386" n="386">Femineis etiam turbis, quas menstruus humor</l>
                <l xml:id="d002l387" n="387">Liquerat. Ingrediens igitur diffusa secundo est</l>
                <l xml:id="d002l388" n="388">Tota cohors circo: miti sacra pronuba nuptae</l>
                <l xml:id="d002l389" n="389">It comes, accedit comitante vir auspice longum</l>
                <l xml:id="d002l390" n="390">Agmen agens: mediam volitans Hymenaeus in aedem</l>
                <l xml:id="d002l391" n="391">"Iungite, clamavit, felici, sidere dextras</l>
                <l xml:id="d002l392" n="392">Sanctaque longaevae conectite foedera vitae".</l>
                <l xml:id="d002l393" n="393">Iamque pio coniuncta seni celebrataque longa</l>
                <l xml:id="d002l394" n="394">Festa die: dictae laudes et reddita summo</l>
                <l xml:id="d002l395" n="395">Vota Patri, laetique omnes in tecta reversi.</l>
                <l xml:id="d002l396" n="396">Laetior adventu natae generoque sedebat</l>
                <l xml:id="d002l397" n="397">Canitie compta nitido velatus amictu</l>
                <l xml:id="d002l398" n="398">Inter utrumque parens manibusque utrimque tenebat</l>
                <l xml:id="d002l399" n="399">Complexus generum dextra natamque sinistra.</l>
                <l xml:id="d002l400" n="400">Ipse etenim, quamquam Mariae sit vitricus, Annae</l>
                <l xml:id="d002l401" n="401">Vir, tamen ardenti referebat amore parentem</l>
                <l xml:id="d002l402" n="402">Illectus forma, ingenio, pietate, pudore,</l>
                <l xml:id="d002l403" n="403">Officio: et sanctos venerans in virgine mores</l>
                <l xml:id="d002l404" n="404">Multaque conubio super atque recentibus actis</l>
                <l xml:id="d002l405" n="405">Commemorans, toti grates solvebat Olympo.</l>
                <l xml:id="d002l406" n="406">Interdumque iocans et debilis immemor aevi</l>
                <l xml:id="d002l407" n="407">Iucundos movet ore sales risuque modesto</l>
                <l xml:id="d002l408" n="408">Solvitur; et, vires animo praebente, ministris</l>
                <l xml:id="d002l409" n="409">Instat et appositis sterni cenacula mensis</l>
                <l xml:id="d002l410" n="410">Ornarique iubet thalamos, et limina multa</l>
                <l xml:id="d002l411" n="411">Fronde coronari spargique per omnia flores</l>
                <l xml:id="d002l412" n="412">Atria purpureos: hederis vestire columnas</l>
                <l xml:id="d002l413" n="413">Virgineaque fores lauro foliisque Minervae</l>
                <l xml:id="d002l414" n="414">Cedrinas velare trabes spargique recentes</l>
                <l xml:id="d002l415" n="415">Sub pedibus violas et hiantia lilia summo</l>
                <l xml:id="d002l416" n="416">Vertice, quae in tales mater nutriverat usus,</l>
                <l xml:id="d002l417" n="417">Serpillique comas semper viventis in orbem</l>
                <l xml:id="d002l418" n="418">Texebant nymphae filoque in serta ligabant</l>
                <l xml:id="d002l419" n="419">Gramen odoriferum, casias excisaque cultris</l>
                <l xml:id="d002l420" n="420">Balsama marmoreis, nardi fragrantis aristas,</l>
                <l xml:id="d002l421" n="421">Cinnamaque et crines suave spirantis amomi.</l>
                <l xml:id="d002l422" n="422">Teque, amarante, locant, te, mollis amarace et horti</l>
                <l xml:id="d002l423" n="423">Quicquid alunt Cilices quicquid Panchaia, quicquid</l>
                <l xml:id="d002l424" n="424">Idalii saltus. Redolet domus. Omnia plausu</l>
                <l xml:id="d002l425" n="425">Laetitiaque sonant; hilaris labor omnia miscet.</l>
                <l xml:id="d002l426" n="426">Dumque ita fervet opus, sponsi deus ora sopore</l>
                <l xml:id="d002l427" n="427">Pressit: et irati sub imagine nuntius oris</l>
                <l xml:id="d002l428" n="428">Visus adesse seni, vultu qui sancta severo</l>
                <l xml:id="d002l429" n="429">Haec mandata dedit "Teneros tibi iungimus annos</l>
                <l xml:id="d002l430" n="430">Non seram ut frustra in venerem tua languida virtus</l>
                <l xml:id="d002l431" n="431">Ardeat. Amplexus gremiumque in virginis huius</l>
                <l xml:id="d002l432" n="432">Ire cave iussumque Dei ne sperne monentis."</l>
                <l xml:id="d002l433" n="433">Paruit et memori servavit somnia mente</l>
                <l xml:id="d002l434" n="434">Atque cupidineos sensit non amplius ignes.</l>
                <l xml:id="d002l435" n="435">Iamque dapes et vina ferunt paterasque coronant.</l>
                <l xml:id="d002l436" n="436">Discumbunt hilares circum longo ordine mensas</l>
                <l xml:id="d002l437" n="437">Et fecunda animis celebrant convivia laetis.</l>
                <l xml:id="d002l438" n="438">Postquam pressa fames et pectora mitis Iacchus</l>
                <l xml:id="d002l439" n="439">Lenivit curas abigens, frontisque severae</l>
                <l xml:id="d002l440" n="440">Triste supercilium, cithara praeludere eburna</l>
                <l xml:id="d002l441" n="441">Coepit et argutas aptare in carmina voces</l>
                <l xml:id="d002l442" n="442">Lydius: hic tactis aequabat Ariona nervis,</l>
                <l xml:id="d002l443" n="443">Orpheaque et clarum Dircaeo Amphiona plectro.</l>
                <l xml:id="d002l444" n="444">Carmen erat summae dorso fundata Sionis</l>
                <l xml:id="d002l445" n="445">Regia, qua quondam Solymi moderamine sceptri</l>
                <l xml:id="d002l446" n="446">Stirpis Iessaeae princeps exercuit armis</l>
                <l xml:id="d002l447" n="447">Inclitus et pacis studiis praeclarus: ab illo</l>
                <l xml:id="d002l448" n="448">Virginis atque viri genus antiquamque trahebat</l>
                <l xml:id="d002l449" n="449">Progeniem et mixtae numerabat stemmata gentis.</l>
                <l xml:id="d002l450" n="450">Addebat Noes fluctus puppimque natantem</l>
                <l xml:id="d002l451" n="451">Innocuasque rubi flammas; et limina numquam</l>
                <l xml:id="d002l452" n="452">A foribus seiuncta suis plebique patere</l>
                <l xml:id="d002l453" n="453">Nescia et unius gressum admittentia regis;</l>
                <l xml:id="d002l454" n="454">Celantemque deos ficto Labanida vultu</l>
                <l xml:id="d002l455" n="455">Velleraque et siccos magni Gedeonis imbres.</l>
                <l xml:id="d002l456" n="456">Atque uti fiscellam placida gestaverit unda</l>
                <l xml:id="d002l457" n="457">Nilus et infantis miseratam fata puellam</l>
                <l xml:id="d002l458" n="458">Et convulsa novas virgulta ferentia frondes.</l>
                <l xml:id="d002l459" n="459">Adiungebat uti peregrinas aequore cedros</l>
                <l xml:id="d002l460" n="460">Compositis ratibus condenda ad tempa vehebant</l>
                <l xml:id="d002l461" n="461">Sidonii: ut multo paries effulserit auro;</l>
                <l xml:id="d002l462" n="462">Miratumque gradus hominem, qui clara petebant</l>
                <l xml:id="d002l463" n="463">Sidera et ingentem divini foederis arcam.</l>
                <l xml:id="d002l464" n="464">Et quam fatidico populis Balaamus Eois</l>
                <l xml:id="d002l465" n="465">Carmine praedixit flammam sidusque futurum.</l>
                <l xml:id="d002l466" n="466">Sed iam praecipiti Phoebus sub Tartara curru</l>
                <l xml:id="d002l467" n="467">Ibat: et occiduis Aries sua merserat undis</l>
                <l xml:id="d002l468" n="468">Vellera et ardenti surgebat Scorpius ore.</l>
                <l xml:id="d002l469" n="469">Iamque soporiferae tempus dare membra quieti</l>
                <l xml:id="d002l470" n="470">Suaserat: at Virgo secreti sola cubilis</l>
                <l xml:id="d002l471" n="471">Clausa loco curis aperit Caelestibus almum</l>
                <l xml:id="d002l472" n="472">Pectus et in summum sensim levat aethera mentem;</l>
                <l xml:id="d002l473" n="473">Unam ad se comitum vocat in penetralia tecti,</l>
                <l xml:id="d002l474" n="474">Praestantem egregio vultus animique decore.</l>
                <l xml:id="d002l475" n="475">Mnemosyne genetrix illi, pater Usus ab ipsa</l>
                <l xml:id="d002l476" n="476">Caelesti genus arce trahit, nam conditor orbis</l>
                <l xml:id="d002l477" n="477">Est avus: hanc Grai Sophiam dixere priores.</l>
                <l xml:id="d002l478" n="478">Nare sagax oculis penetrans cava Tartara et altum</l>
                <l xml:id="d002l479" n="479">Aethera: nullius linguae, non ullius artis</l>
                <l xml:id="d002l480" n="480">Inscia, labe carens, vitiis infesta, pudore</l>
                <l xml:id="d002l481" n="481">Circumfusa genas et iaspide pectus et auro</l>
                <l xml:id="d002l482" n="482">Splendida contexto: causas et nomina rerum</l>
                <l xml:id="d002l483" n="483">Per media ex imis gradiens ad summa Deumque</l>
                <l xml:id="d002l484" n="484">Et mundi metitur iter. Hac indice, Virgo</l>
                <l xml:id="d002l485" n="485">Insomnis ducens taciturnae tempora noctis</l>
                <l xml:id="d002l486" n="486">Contemplatur uti rerum longaeva propago</l>
                <l xml:id="d002l487" n="487">Texta sit: unde prior mundi descendit origo;</l>
                <l xml:id="d002l488" n="488">Et chaos et silvam informem, discretaque formis</l>
                <l xml:id="d002l489" n="489">Corpora paulatim varias induta figuras</l>
                <l xml:id="d002l490" n="490">Vi propria petiisse suis loca viribus apta.</l>
                <l xml:id="d002l491" n="491">Utque gravem liquido suspenderit aere Terram</l>
                <l xml:id="d002l492" n="492">Omnipotens opifex duplici cum prolis honore,</l>
                <l xml:id="d002l493" n="493">Oceanumque suis complexum fluctibus orbem</l>
                <l xml:id="d002l494" n="494">Fuderit; aetheriis incluserit ignibus auras;</l>
                <l xml:id="d002l495" n="495">Utque feris terras: mare piscibus, aera cessit</l>
                <l xml:id="d002l496" n="496">Alitibus variis ornans animantibus orbem.</l>
                <l xml:id="d002l497" n="497">Ut vaga perlustret Phoebe duodena frequenter</l>
                <l xml:id="d002l498" n="498">Sidera fraternum fugiens iter, et modo tractus</l>
                <l xml:id="d002l499" n="499">Erret ad Austrinos gelidam modo currat ad Arcton.</l>
                <l xml:id="d002l500" n="500">Ut procul a Phoebi Venus et Cyllenius igne,</l>
                <l xml:id="d002l501" n="501">Ne volitent verso referant vestigia gressu.</l>
                <l xml:id="d002l502" n="502">Phoebus ut obliquo numquam discedat ab orbe,</l>
                <l xml:id="d002l503" n="503">Atque viam retro gradiens observet eandem</l>
                <l xml:id="d002l504" n="504">Claraque nocturnis splendoribus imbuat astra.</l>
                <l xml:id="d002l505" n="505">Et rubicunda feri quae lex incendia Martis</l>
                <l xml:id="d002l506" n="506">Volvat et egregium iubar et Iovis ora benigni:</l>
                <l xml:id="d002l507" n="507">Atque senem pigrum curvata falce minantem.</l>
                <l xml:id="d002l508" n="508">Ut super octavi radiantia sidera coeli</l>
                <l xml:id="d002l509" n="509">Certa lege meant et scintillare videntur.</l>
                <l xml:id="d002l510" n="510">Altius extollens mentem, curvamina noni</l>
                <l xml:id="d002l511" n="511">Orbis et aeterno splendentem lumine mundum</l>
                <l xml:id="d002l512" n="512">Et tenues miratur aquas glacialis Olympi</l>
                <l xml:id="d002l513" n="513">Ultimaque immensae formata volumina molis.</l>
                <l xml:id="d002l514" n="514">Lanigeri sublime decus Taurumque nitentem:</l>
                <l xml:id="d002l515" n="515">Et Geminos Helenae fratres aversaque Cancri</l>
                <l xml:id="d002l516" n="516">Sidera quae Aethiopes urunt Indosque Arabesque:</l>
                <l xml:id="d002l517" n="517">Atque Molorcheum stellata fronte Leonem:</l>
                <l xml:id="d002l518" n="518">Et iubar Erigones aequataque brachia Librae</l>
                <l xml:id="d002l519" n="519">Virosamque Nepam videt Haemoniasque Sagittas</l>
                <l xml:id="d002l520" n="520">Cornuaque Aegoceri gelidis humentia nymbis</l>
                <l xml:id="d002l521" n="521">Et liquidos Urnam rores ventosque cientem</l>
                <l xml:id="d002l522" n="522">Atque Dioneos lucenti tergore Pisces.</l>
                <l xml:id="d002l523" n="523">Hinc dextra laevaque faces ardore coruscas</l>
                <l xml:id="d002l524" n="524">Suspicit et caeli claros examinat ignes;</l>
                <l xml:id="d002l525" n="525">Pleiades septem, quarum minor una latere</l>
                <l xml:id="d002l526" n="526">Dicitur et pluvias Hyades pavidamque Capellam;</l>
                <l xml:id="d002l527" n="527">Post rapidum Leporem Iugulas Procyonque perustum</l>
                <l xml:id="d002l528" n="528">Morbosamque Canem et Corvum Cratera tenentem.</l>
                <l xml:id="d002l529" n="529">Inde coronatae rutilans Minoidis astrum</l>
                <l xml:id="d002l530" n="530">Et non longa situm post intervalla Sagittae</l>
                <l xml:id="d002l531" n="531">Sidus et aetheriis errantem tractibus Haedum,</l>
                <l xml:id="d002l532" n="532">Orpheamque Lyram et flammis lucentibus Aram</l>
                <l xml:id="d002l533" n="533">Suspiciens, caeli aeternos meditatur honores.</l>
                <l xml:id="d002l534" n="534">Cursibus alternis mundum ferri atque referri</l>
                <l xml:id="d002l535" n="535">Ex Austro in Boream, ex Borea miratur in Austrum,</l>
                <l xml:id="d002l536" n="536">Et fieri ut gelidam tellus coniecta sub Arcton,</l>
                <l xml:id="d002l537" n="537">Dum bibit aetherios admoto sole calores,</l>
                <l xml:id="d002l538" n="538">Mitis et humanae reddatur idonea vitae.</l>
                <l xml:id="d002l539" n="539">Mens, calefacta Deo sanctisque exercita curis</l>
                <l xml:id="d002l540" n="540">Atque laborando vires et robur adepta,</l>
                <l xml:id="d002l541" n="541">Altius it semperque magis terrena relinquit.</l>
                <l xml:id="d002l542" n="542">Iam Superis admixta, domos explorat et arcem</l>
                <l xml:id="d002l543" n="543">Et solium sublime Patris, quod plurima circum</l>
                <l xml:id="d002l544" n="544">Turba leves animi volitant decimoque sedenti</l>
                <l xml:id="d002l545" n="545">Orbe Deo assistunt vigiles et cuncta fideli</l>
                <l xml:id="d002l546" n="546">Iussa ministerio peragunt versantque rotatu</l>
                <l xml:id="d002l547" n="547">Sidera perpetuo quidam: mortalia quidam</l>
                <l xml:id="d002l548" n="548">Facta regunt pressasque gravi sub mole tuentur</l>
                <l xml:id="d002l549" n="549">Corporis humanas mentes et regna gubernant.</l>
                <l xml:id="d002l550" n="550">Omne per hos exercet opus, Pater ipse quieto</l>
                <l xml:id="d002l551" n="551">Tranquillus sceptro sedet et complectitur orbem.</l>
                <l xml:id="d002l552" n="552">Virginis hae curae, seseque oblita virumque,</l>
                <l xml:id="d002l553" n="553">Miscetur Divis caelique palatia lustrat.</l>
                <l xml:id="d002l554" n="554">Atque toro recubans, summo spatiatur Olympo.</l>
                <l xml:id="d002l555" n="555">Interea Virgo, thalami dum sola recessu</l>
                <l xml:id="d002l556" n="556">Excubat occulto, per longa silentia noctis,</l>
                <l xml:id="d002l557" n="557">Fatidici vatis, quem ferrea turba gementem</l>
                <l xml:id="d002l558" n="558">In geminas secuit dentato robore partes,</l>
                <l xml:id="d002l559" n="559">Codice versato, primum locus ille legenti</l>
                <l xml:id="d002l560" n="560">Obvius occurrit, gravidam qui virginis alvum</l>
                <l xml:id="d002l561" n="561">Praecinit et magni prolem mortale Tonantis</l>
                <l xml:id="d002l562" n="562">Corpus et humanae subituram incommoda sortis.</l>
                <l xml:id="d002l563" n="563">- O felix nimium, dixit, quaecumque futura es</l>
                <l xml:id="d002l564" n="564">Et matres longe ante alias dignissima Virgo:</l>
                <l xml:id="d002l565" n="565">Quae paritura Deum fruituraque coelibe lecto</l>
                <l xml:id="d002l566" n="566">Magna senescenti renovas miracula mundo.</l>
                <l xml:id="d002l567" n="567">Non ego communi patrum te labe volutam</l>
                <l xml:id="d002l568" n="568">Crediderim talem, cui dant oracula palmam.</l>
                <l xml:id="d002l569" n="569">Tu vetus extingues vitium scelerisque reclusa</l>
                <l xml:id="d002l570" n="570">Limina concludes: Tu protoplastis acerbam</l>
                <l xml:id="d002l571" n="571">Ingluviem delebis, agens nova saecla novumque</l>
                <l xml:id="d002l572" n="572">Foedus et humanum supra genus omne fereris.</l>
                <l xml:id="d002l573" n="573">Te tua, Te ventura omnis mirabitur aetas.</l>
                <l xml:id="d002l574" n="574">Et tibi perpetuis ardebunt ignibus arae.</l>
                <l xml:id="d002l575" n="575">Oh, mihi, si tantum non est audere superbum,</l>
                <l xml:id="d002l576" n="576">Conceptus liceatque tuos vultusque tueri!</l>
                <l xml:id="d002l577" n="577">Dicite, Carmeli qui sancta silentia montis</l>
                <l xml:id="d002l578" n="578">Incolitis, vates vatumque aeterna propago,</l>
                <l xml:id="d002l579" n="579">Quos imitans taedas sum dedignata iugales,</l>
                <l xml:id="d002l580" n="580">Dicite, quae regio iubar hoc, quae proferet aetas?</l>
                <l xml:id="d002l581" n="581">Credimus e terris venturam an ab aethere summo</l>
                <l xml:id="d002l582" n="582">Lapsuram? taline hominum debetur origo? -</l>
                <l xml:id="d002l583" n="583">Dumque ita, caelesti mentem succensa calore,</l>
                <l xml:id="d002l584" n="584">In laudes ignara suas prorumpit, Olympo</l>
                <l xml:id="d002l585" n="585">Labitur et veniens fulgentes explicat alas</l>
                <l xml:id="d002l586" n="586">Nuntius et celeri penetrat secreta volatu</l>
                <l xml:id="d002l587" n="587">Limina. Ad ingressum subitae perterrita lucis</l>
                <l xml:id="d002l588" n="588">Extulit attonito titubantia lumina vultu;</l>
                <l xml:id="d002l589" n="589">Et, formam mirata viri, tabescere castum</l>
                <l xml:id="d002l590" n="590">Pectus et insidias metuens, pallescere coepit.</l>
                <l xml:id="d002l591" n="591">Aliger, arguta reserans nova nuntia voce,</l>
                <l xml:id="d002l592" n="592">"Pone metus - inquit. Superis gratissima Virgo:</l>
                <l xml:id="d002l593" n="593">Laetus ab aetheria venio tibi nuntius arce</l>
                <l xml:id="d002l594" n="594">Aeterni iucunda ferens mandata Tonantis.</l>
                <l xml:id="d002l595" n="595">Conceptura novos ullo sine semine fetus</l>
                <l xml:id="d002l596" n="596">Et prolem paritura Dei, materque futura es,</l>
                <l xml:id="d002l597" n="597">Aetheriae sobolis tactus non passa viriles;</l>
                <l xml:id="d002l598" n="598">Et Deus ipse Tuam veniens labetur in alvum</l>
                <l xml:id="d002l599" n="599">Gressibus occultis Tuaque intra viscera corpus</l>
                <l xml:id="d002l600" n="600">Ipse sibi formans, post nonae tempora Lunae,</l>
                <l xml:id="d002l601" n="601">Exiet humanae velatus imagine formae.</l>
                <l xml:id="d002l602" n="602">Arma ferens pacis venit atque salutifer orbi:</l>
                <l xml:id="d002l603" n="603">Propterea sanctam dabis attestata salutem</l>
                <l xml:id="d002l604" n="604">Nomina: in immensum crescet, venturaque magno</l>
                <l xml:id="d002l605" n="605">Saecula consensu templis congesta superbis</l>
                <l xml:id="d002l606" n="606">Dona ferent illi, rutilo qua surgit ab ortu</l>
                <l xml:id="d002l607" n="607">Lucifer Hesperias et qua declinat in undas,</l>
                <l xml:id="d002l608" n="608">Qua micat Arctophylax latum qua sustinet orbem</l>
                <l xml:id="d002l609" n="609">Axis inocciduus, resonans qua nascitur Auster.</l>
                <l xml:id="d002l610" n="610">Imperio premet omne genus, telluris et undae</l>
                <l xml:id="d002l611" n="611">Possessurus opes caelique habiturus honorem</l>
                <l xml:id="d002l612" n="612">Perpetuum et mundum aequatis recturus habenis.</l>
                <l xml:id="d002l613" n="613">Sed neque fulgentes auro radiante coronas</l>
                <l xml:id="d002l614" n="614">Nec Tyrios regum feret ornamenta colores:</l>
                <l xml:id="d002l615" n="615">Non illi sublime domus dabit ardua culmen,</l>
                <l xml:id="d002l616" n="616">Marmora nec tollet subeuntibus alta columnis</l>
                <l xml:id="d002l617" n="617">Viventi, non Martis opus non aerea tela</l>
                <l xml:id="d002l618" n="618">Tractabit: rigido non oppida milite cinget,</l>
                <l xml:id="d002l619" n="619">Nec ruet aerias arces non aequora grandi</l>
                <l xml:id="d002l620" n="620">Classe premet, non hinnitus laudabit equorum.</l>
                <l xml:id="d002l621" n="621">Nec quae bella movent horrenti classica cantu</l>
                <l xml:id="d002l622" n="622">Ferrea nec mittet captos in vincula reges</l>
                <l xml:id="d002l623" n="623">Nec populo illustres ducet spectante triumphos.</l>
                <l xml:id="d002l624" n="624">Scilicet haec homines curant: nos, alta tenentes,</l>
                <l xml:id="d002l625" n="625">Qui regimus totum damus haec non quaerimus orbem.</l>
                <l xml:id="d002l626" n="626">Non Illi humana bellum est cum gente: superbum</l>
                <l xml:id="d002l627" n="627">Spirituum genus atque procax atroxque, quod ausu</l>
                <l xml:id="d002l628" n="628">Divinum ingenti iam vulgo usurpat honorem</l>
                <l xml:id="d002l629" n="629">Impetit: huc belli vires, huc dirigit omne</l>
                <l xml:id="d002l630" n="630">Robur; et haec agitur non ferro pugna, sed astu.</l>
                <l xml:id="d002l631" n="631">Quid fieri maius poterit, quam trudere divos</l>
                <l xml:id="d002l632" n="632">Sedibus antiquis et avito pellere regno?</l>
                <l xml:id="d002l633" n="633">Sed gravis humanas premit ignorantia mentes:</l>
                <l xml:id="d002l634" n="634">Nam quod promittunt venturo oracula Christo,</l>
                <l xml:id="d002l635" n="635">Imperium mortale putant vatemque futurum</l>
                <l xml:id="d002l636" n="636">Terrena tantum ducunt a stirpe Deumque</l>
                <l xml:id="d002l637" n="637">Esse negant: hinc errorum descendit origo.</l>
                <l xml:id="d002l638" n="638">His delusa dolis et eisdem ambagibus olim</l>
                <l xml:id="d002l639" n="639">Perfida posteritas longum sperabit in aevum:</l>
                <l xml:id="d002l640" n="640">Speratamque videns non apparere salutem,</l>
                <l xml:id="d002l641" n="641">Exsiliique moras longi mirata, nec audens</l>
                <l xml:id="d002l642" n="642">Vera sequi, nugis et spe pascetur inani.</l>
                <l xml:id="d002l643" n="643">Felices annos et quae Tua protulit aetas</l>
                <l xml:id="d002l644" n="644">Aurea non Caesar renovavit saecula, verum</l>
                <l xml:id="d002l645" n="645">Tuque Puerque Tuus: nam primi dulcia mundi</l>
                <l xml:id="d002l646" n="646">Tempora converso coeperunt currere gressu.</l>
                <l xml:id="d002l647" n="647">Laeta quies oritur: niveis Pax aurea pennis</l>
                <l xml:id="d002l648" n="648">Descensura leves humeris circumligat alas:</l>
                <l xml:id="d002l649" n="649">Iamque mei nocuos ignes infestaque terris</l>
                <l xml:id="d002l650" n="650">Sidera compescunt comites: Oriona saevum:</l>
                <l xml:id="d002l651" n="651">Icariique Canis rabiem, pedibusque rapinam</l>
                <l xml:id="d002l652" n="652">Stringentem curvis Aquilam, teretemque Sagittam.</l>
                <l xml:id="d002l653" n="653">Ceteraque ingratos hominum meditata dolores</l>
                <l xml:id="d002l654" n="654">Astra premunt flammasque iubent regnare faventes."</l>
                <l xml:id="d002l655" n="655">Nuntius haec: humilis firmato pectore Virgo,</l>
                <l xml:id="d002l656" n="656">"Imperio, dixit, magni parere Tonantis</l>
                <l xml:id="d002l657" n="657">Cogimur"; et miti curvans caput annuit ore:</l>
                <l xml:id="d002l658" n="658">Candida virginitas, simplex prudentia, velox</l>
                <l xml:id="d002l659" n="659">Et matura fides, humilisque modestia totos</l>
                <l xml:id="d002l660" n="660">Laetitia implevit caelos et sidera cantu.</l>
                <l xml:id="d002l661" n="661">Tum divina gravem subitis conceptibus alvum</l>
                <l xml:id="d002l662" n="662">Extulit atque sinus soboles extendit onustos,</l>
                <l xml:id="d002l663" n="663">Sicut in adductos penetrat cum lubrica folles</l>
                <l xml:id="d002l664" n="664">Aura cavernosum surgens tumor exit in orbem.</l>
                <l xml:id="d002l665" n="665">Mirata est crevisse uterum Natura suumque</l>
                <l xml:id="d002l666" n="666">Esse negavit opus, trepidas ut Virginis aures</l>
                <l xml:id="d002l667" n="667">Aliger afflavit caelesti nuntius ore.</l>
                <l xml:id="d002l668" n="668">Divulgata polo res est: mysteria norunt</l>
                <l xml:id="d002l669" n="669">Aetherii cives: Mariae tunc aethere toto</l>
                <l xml:id="d002l670" n="670">Nomen honoratum: caeli cantata theatris</l>
                <l xml:id="d002l671" n="671">Virginitas fecunda fuit, nondum agnita nigris</l>
                <l xml:id="d002l672" n="672">Manibus infernove Iovi: sub hypostasin unam</l>
                <l xml:id="d002l673" n="673">Naturae coiere duae, quae copula Divos</l>
                <l xml:id="d002l674" n="674">Gentis in immensum nostrae convertit amorem:</l>
                <l xml:id="d002l675" n="675">Nec grave Caelitibus fuit ipsa relinquere summi</l>
                <l xml:id="d002l676" n="676">Tecta Patris nostraque dies cum Virgine longos</l>
                <l xml:id="d002l677" n="677">Ducere et occulti reserare negotia caeli.</l>
                <l xml:id="d002l678" n="678">Ipse puellari forma mentisque decore</l>
                <l xml:id="d002l679" n="679">Laetior, accito divum Pater agmine, sanctos</l>
                <l xml:id="d002l680" n="680">Alloquitur cives: circumstantemque coronam</l>
                <l xml:id="d002l681" n="681">Spirituum: alloquio patris exsultavit Olympus.</l>
                <l xml:id="d002l682" n="682">Utque prius multa sublimem laude Puellam</l>
                <l xml:id="d002l683" n="683">Extulit, illustres atavos et nomina clara</l>
                <l xml:id="d002l684" n="684">Gentis Iessaeae referens, delataque caelo</l>
                <l xml:id="d002l685" n="685">Sacra piosque animos antiquae stirpis, inanem</l>
                <l xml:id="d002l686" n="686">Luciferi ostendit sedem. Contermina semper</l>
                <l xml:id="d002l687" n="687">Regali fuit illa throno sceptroque Tonantis.</l>
                <l xml:id="d002l688" n="688">Tum memorans veteres rixas primaevaque bella,</l>
                <l xml:id="d002l689" n="689">Cur non una omnes habeant habitacula Divi</l>
                <l xml:id="d002l690" n="690">Discretique locis habitent, quare altior illos</l>
                <l xml:id="d002l691" n="691">Orbis habet, cur Lunam alii, cur Cyprida quidam,</l>
                <l xml:id="d002l692" n="692">Mercuriumque colant, cur sic partitur Olympum</l>
                <l xml:id="d002l693" n="693">Lex aeterna docet: cur scandant sidera mentes</l>
                <l xml:id="d002l694" n="694">Terrigenae quaenam ratio persuaserit illis</l>
                <l xml:id="d002l695" n="695">Deberi aetherios caelestia tecta per orbes</l>
                <l xml:id="d002l696" n="696">Monstrat, et haec dictis posuit sententia finem:</l>
                <l xml:id="d002l697" n="697">"Sicut Luciferi locus hic sublimior inter</l>
                <l xml:id="d002l698" n="698">Eminet aeterni numerosa sedilia regni,</l>
                <l xml:id="d002l699" n="699">Sic Virgo, quam parva domus angustia claudit</l>
                <l xml:id="d002l700" n="700">(Et Mariam pressae monstravit acumine virgae)</l>
                <l xml:id="d002l701" n="701">Humanis animis longe est praestantior: Illi</l>
                <l xml:id="d002l702" n="702">Non fati ratio non caeli mobilis ardor</l>
                <l xml:id="d002l703" n="703">Destinat hoc solium, sed lege coercita mentis</l>
                <l xml:id="d002l704" n="704">Libertas et noster amor". Sic fatus: at omne</l>
                <l xml:id="d002l705" n="705">Laetitia fremuit caelum: diffusa voluptas</l>
                <l xml:id="d002l706" n="706">Caelestes animos rapuit: sonuere theatra</l>
                <l xml:id="d002l707" n="707">Plausibus: assensu Superum vulgata per omnis</l>
                <l xml:id="d002l708" n="708">Elysii campos magni est sententia Patris.</l>
                <l xml:id="d002l709" n="709">Temporeque ex illo semper toto aethere Virgo est</l>
                <l xml:id="d002l710" n="710">Angelicis praelata choris: et dignior omni</l>
                <l xml:id="d002l711" n="711">Agmine spirituum, rutilo Cyllenia quantum</l>
                <l xml:id="d002l712" n="712">Marte minor flamma est, vel quantum Delia tristi</l>
                <l xml:id="d002l713" n="713">Cedit avo Tellusque Iovi, Venus aurea Phaebo.</l>
                <l xml:id="d002l714" n="714">Iunctus erat Soli trepidae non immemor Helles</l>
                <l xml:id="d002l715" n="715">Corniger; Orion non exsurgebat et Argo</l>
                <l xml:id="d002l716" n="716">Palluerat: gelidam vergens Auriga sub Arcton,</l>
                <l xml:id="d002l717" n="717">Praecipiti curru, nitido sub Apolline tectus,</l>
                <l xml:id="d002l718" n="718">Ibat, et occiderant Hyades Haedique, Parensque.</l>
                <l xml:id="d002l719" n="719">Tollere fulgentem medio Nox humida cursu</l>
                <l xml:id="d002l720" n="720">Coeperat Aegoceron, primisque emissus ab undis</l>
                <l xml:id="d002l721" n="721">Spectabat Geminos erecta fronte cadentes.</l>
                <l xml:id="d002l722" n="722">Plena Deo Mater fetuque animosa latenti</l>
                <l xml:id="d002l723" n="723">Trans iuga trans altos saxosa cacumina montes</l>
                <l xml:id="d002l724" n="724">Se tulit ad sera fecundam prole parentem</l>
                <l xml:id="d002l725" n="725">Cognatamque nurum, partus visura beatos:</l>
                <l xml:id="d002l726" n="726">Virgineoque sinu parvum strictura nepotem.</l>
                <l xml:id="d002l727" n="727">Dumque viam carpit, pedibus calcata pudicis</l>
                <l xml:id="d002l728" n="728">Gestiit immensum Tellus et dulcia longo</l>
                <l xml:id="d002l729" n="729">Tempore servavit presso vestigia dorso.</l>
                <l xml:id="d002l730" n="730">Tota venustatem regio mirata decusque</l>
                <l xml:id="d002l731" n="731">Aetheriae frontis fusumque per ora pudorem.</l>
                <l xml:id="d002l732" n="732">Arrisit procul omnis ager, nemus omne virentes,</l>
                <l xml:id="d002l733" n="733">Exorto iam vere, comas curvavit et ibat</l>
                <l xml:id="d002l734" n="734">In flores tunc omne solum: fragrantia rura</l>
                <l xml:id="d002l735" n="735">Purpureas passim violas et candida passim</l>
                <l xml:id="d002l736" n="736">Lilia fundebant: nitidis e fontibus undae</l>
                <l xml:id="d002l737" n="737">Volvebant dulces cursu crepitante susurros.</l>
                <l xml:id="d002l738" n="738">Assyrii colles assurrexere: Taboris</l>
                <l xml:id="d002l739" n="739">Se iuga flexerunt: dominam speculatus ab alto</l>
                <l xml:id="d002l740" n="740">Vertice Carmelus caput inclinavit apricum.</l>
                <l xml:id="d002l741" n="741">Coniferas pinos et odoriferas cyparissos</l>
                <l xml:id="d002l742" n="742">Blandior alternis flectebat nutibus aura,</l>
                <l xml:id="d002l743" n="743">Aura laborantis tenui spiramine circum</l>
                <l xml:id="d002l744" n="744">Colla sinusque volans et candida Virginis ora.</l>
                <l xml:id="d002l745" n="745">Terra suas monstrabat opes et lucidus aether,</l>
                <l xml:id="d002l746" n="746">Nubibus expulsis, vultu ridebat aperto.</l>
                <l xml:id="d002l747" n="747">Crinibus auratis solitoque decentior, acres</l>
                <l xml:id="d002l748" n="748">Sol urgebat equos, tersoque ardebat Olympo,</l>
                <l xml:id="d002l749" n="749">Qualis erat prima Genitor qua condidit illum</l>
                <l xml:id="d002l750" n="750">Luce Deus, cum clara novis splendoribus astra,</l>
                <l xml:id="d002l751" n="751">Alta per insuetos ferrent vestigia gressus.</l>
                <l xml:id="d002l752" n="752">Attulerat sextum gravidae iam Delia mensem</l>
                <l xml:id="d002l753" n="753">Et pleni languebat anus sub pondere ventris.</l>
                <l xml:id="d002l754" n="754">Haec erat Ismeriae, claro sata sanguine, magni</l>
                <l xml:id="d002l755" n="755">Zachariae coniux, cui nomen Elisabeth, annis</l>
                <l xml:id="d002l756" n="756">Iam gravis: haec longo sterilem se fleverat aevo.</l>
                <l xml:id="d002l757" n="757">Oranti tandem Divum data munere proles,</l>
                <l xml:id="d002l758" n="758">Indice porrecto, demonstratura Tonantem</l>
                <l xml:id="d002l759" n="759">Et lotura sacro venientem flumine turbam.</l>
                <l xml:id="d002l760" n="760">Ut consanguineas iunxerunt oscula matris</l>
                <l xml:id="d002l761" n="761">Mutua, et iniecti strinxerunt colla lacerti,</l>
                <l xml:id="d002l762" n="762">Grandior afflatu vicini Numinis infans</l>
                <l xml:id="d002l763" n="763">Gestiit et, subito dominum confessus honore,</l>
                <l xml:id="d002l764" n="764">Maternam insolitis concussit motibus alvum.</l>
                <l xml:id="d002l765" n="765">Tunc anus, adventu carae laetata puellae</l>
                <l xml:id="d002l766" n="766">Et succensa Deo, dixit: "Tune illa propago</l>
                <l xml:id="d002l767" n="767">Exspectata diu nobis? promissaque nostris</l>
                <l xml:id="d002l768" n="768">Patribus? et sacro vatum celeberrima cantu,</l>
                <l xml:id="d002l769" n="769">Quam mea iam sero genuit matertera partu?</l>
                <l xml:id="d002l770" n="770">O decor, o summo facies dignissima caelo,</l>
                <l xml:id="d002l771" n="771">Te tandem terris Superi ostendere: qui ultra</l>
                <l xml:id="d002l772" n="772">Tristia primaevae flemus convivia matris?</l>
                <l xml:id="d002l773" n="773">O veterum spes longa patrum; spectabilis almam</l>
                <l xml:id="d002l774" n="774">Quae reparas Aurora diem: quae distulit ortus,</l>
                <l xml:id="d002l775" n="775">Nox tam longa tuos? quae causa ignota sub umbris</l>
                <l xml:id="d002l776" n="776">Hoc illustre iubar tenuit? nec protulit ante</l>
                <l xml:id="d002l777" n="777">Aetherium lumen radios? o quanta sepultos</l>
                <l xml:id="d002l778" n="778">Cura tui proavos tenuit. Panduntur ab alto</l>
                <l xml:id="d002l779" n="779">Aethere felices anni: nova nascitur aetas.</l>
                <l xml:id="d002l780" n="780">Sidera Tu mundo reseras: Tu Tartara claudis:</l>
                <l xml:id="d002l781" n="781">Tu genus instauras hominum: profugamque paterno</l>
                <l xml:id="d002l782" n="782">Solvis ab exsilio gentem. Fortissima certe</l>
                <l xml:id="d002l783" n="783">Debbora bellatrixque potens: animosa virago,</l>
                <l xml:id="d002l784" n="784">Quae ducis Assyrii caput atque fluentia tabo</l>
                <l xml:id="d002l785" n="785">Colla secans pavidos hostes dare terga coegit,</l>
                <l xml:id="d002l786" n="786">Ipsaque Persarum quondam gratissima regi,</l>
                <l xml:id="d002l787" n="787">Quae, genus ulta suum, summo dedit oscula sceptro</l>
                <l xml:id="d002l788" n="788">Clara fuit multoque nitens resplenduit ostro.</l>
                <l xml:id="d002l789" n="789">Hae summum meruere decus laudemque superbam:</l>
                <l xml:id="d002l790" n="790">Tu tamen has omnis superas. Tu saecula portans</l>
                <l xml:id="d002l791" n="791">Aurea feminei tollis convicia sexus.</l>
                <l xml:id="d002l792" n="792">Iam Deus antiquae commissa piacula fraudis</l>
                <l xml:id="d002l793" n="793">Ponat et irasci terris iam desinat aether.</l>
                <l xml:id="d002l794" n="794">Fortunata Parens, felix quae viscere sancto</l>
                <l xml:id="d002l795" n="795">Progenies sancta, Puer, qui clauditur alvo.</l>
                <l xml:id="d002l796" n="796">Non erit haec tua vana fides, nec muneris huius</l>
                <l xml:id="d002l797" n="797">Latorem frustra credendum est aethere missum.</l>
                <l xml:id="d002l798" n="798">Ipse Pater, qui coepit opus, formabit ad unguem</l>
                <l xml:id="d002l799" n="799">Irrita nec tantae fient exordia laudis.</l>
                <l xml:id="d002l800" n="800">Oh, me felicem, Tua quod licet ora tueri:</l>
                <l xml:id="d002l801" n="801">Sicque tuos olim liceat mihi cernere partus,</l>
                <l xml:id="d002l802" n="802">Atque meo gestare sinu! Quam laeta futura est,</l>
                <l xml:id="d002l803" n="803">Quam iucunda dies, cum nostra tuebimur ambae</l>
                <l xml:id="d002l804" n="804">Pignora versari simul atque incedere iunctis</l>
                <l xml:id="d002l805" n="805">Gressibus et laeta fari et colludere fronte.</l>
                <l xml:id="d002l806" n="806">Una aetas ambobus erit, par cura, par aevi</l>
                <l xml:id="d002l807" n="807">Terminus; et vivent una duo pectora mente.</l>
                <l xml:id="d002l808" n="808">Quam bene mortali Superum clementia morbo</l>
                <l xml:id="d002l809" n="809">Consuluit! Vulnus virgo, medicamina virgo</l>
                <l xml:id="d002l810" n="810">Contulit: illa necis, dedit haec primordia vitae</l>
                <l xml:id="d002l811" n="811">Illa tulit belli causas, haec femina pacis.</l>
                <l xml:id="d002l812" n="812">Illa venenosae Stygiis lactata Megerae</l>
                <l xml:id="d002l813" n="813">Uberibus gelido conceptum pectore virus</l>
                <l xml:id="d002l814" n="814">Exspuit in natos, nigroque afflata colubro</l>
                <l xml:id="d002l815" n="815">In genus omne suum spumam eructavit Averni,</l>
                <l xml:id="d002l816" n="816">Cuius odor postquam caelos et tecta Tonantis</l>
                <l xml:id="d002l817" n="817">Attigit, extemplo valvas offensa patentes</l>
                <l xml:id="d002l818" n="818">Numina clauserunt, totusque excanduit aether:</l>
                <l xml:id="d002l819" n="819">Ista salutari totam se proluit imbre</l>
                <l xml:id="d002l820" n="820">Nectarei fontis: vitalia pocula dulces</l>
                <l xml:id="d002l821" n="821">Ambrosiae sucos plenis crateribus hausit,</l>
                <l xml:id="d002l822" n="822">Mellifluosque libens latices, quos magnus ab hortis</l>
                <l xml:id="d002l823" n="823">Elias Eois mittit se in flumina vertit</l>
                <l xml:id="d002l824" n="824">Lactea, quae semper plenis currentia ripis</l>
                <l xml:id="d002l825" n="825">Omne solum lustrant. Haec ad spectacula versus</l>
                <l xml:id="d002l826" n="826">Ipse Pater clausi limen reseravit Olympi.</l>
                <l xml:id="d002l827" n="827">Unde igitur mihi tantus honos, unde ista repente</l>
                <l xml:id="d002l828" n="828">Gaudia prorumpunt? ut semine plena Tonantis</l>
                <l xml:id="d002l829" n="829">Femina sacratos ferat ad mea limina gressus?"</l>
                <l xml:id="d002l830" n="830">Haec anus: at senior, vocis cui clauserat usum</l>
                <l xml:id="d002l831" n="831">Imperfecta fides, cano venerabilis ore.</l>
                <l xml:id="d002l832" n="832">Signa dabat flexaque Dei cervice parentem</l>
                <l xml:id="d002l833" n="833">Hospitio suscepit ovans oculisque manuque</l>
                <l xml:id="d002l834" n="834">Aethera monstrabat prius et mox hospitis alvum.</l>
                <l xml:id="d002l835" n="835">Regia Parthenice, divino afflata calore,</l>
                <l xml:id="d002l836" n="836">Iucundum cecinit carmen. Non Lesbia tale</l>
                <l xml:id="d002l837" n="837">Femina; facundi non Teia Musa poetae</l>
                <l xml:id="d002l838" n="838">Non satus Eumolpo, non ipse Oeagrius Orpheus</l>
                <l xml:id="d002l839" n="839">Non sonuit Dircaea Chelys, qua docta superbit</l>
                <l xml:id="d002l840" n="840">Graecia, qua sese iactat Cadmaea propago.</l>
                <l xml:id="d002l841" n="841">Id quamquam nostro minus est tractabile versu,</l>
                <l xml:id="d002l842" n="842">Subiciam tamen et sensum non verba reponam.</l>
                <l xml:id="d002l843" n="843">"Magnifice Regem mea mens extollit Olympi:</l>
                <l xml:id="d002l844" n="844">Et Deus exhilarat sancto mea viscera plausu.</l>
                <l xml:id="d002l845" n="845">Vidit enim pectus supplex humilemque ministram,</l>
                <l xml:id="d002l846" n="846">Ingentique meos vestivit Numine sensus:</l>
                <l xml:id="d002l847" n="847">Propterea ventura canent me cuncta beatam</l>
                <l xml:id="d002l848" n="848">Saecula. Namque, modis in me surgentia miris,</l>
                <l xml:id="d002l849" n="849">Omnipotens rerum miracula suscitat Auctor.</l>
                <l xml:id="d002l850" n="850">Ipsius aeterno clementia flumine torrens</l>
                <l xml:id="d002l851" n="851">In genus omne fluit, sicut de Doridis alvo</l>
                <l xml:id="d002l852" n="852">Perpetui volvunt plenis vada cursibus amnes.</l>
                <l xml:id="d002l853" n="853">Explicuit forti vires animumque lacerto</l>
                <l xml:id="d002l854" n="854">Atque suo elatas dispergens robore gentes</l>
                <l xml:id="d002l855" n="855">Eruit excelsos humilesque in sceptra vocavit.</l>
                <l xml:id="d002l856" n="856">Esuriem saturans inopum, dimisit inanes,</l>
                <l xml:id="d002l857" n="857">Qui terrae rimantur opes. Divina videntis</l>
                <l xml:id="d002l858" n="858">Suscepit miserans pueri genus, atque fidele</l>
                <l xml:id="d002l859" n="859">Semen, ut antiquis responsa parentibus olim</l>
                <l xml:id="d002l860" n="860">Abrahamo natisque dedit prolique nepotum."</l>
                <l xml:id="d002l861" n="861">Luna ter umbrosum radiis impleverat orbem:</l>
                <l xml:id="d002l862" n="862">Iunctaque fraternos totiens amiserat ignes:</l>
                <l xml:id="d002l863" n="863">Cum, coetu comitata gravi, Davidica Virgo</l>
                <l xml:id="d002l864" n="864">In patriam reduci flexit vestigia gressu.</l>
                <l xml:id="d002l865" n="865">Humida Litoreus iam brachia tollere Cancer</l>
                <l xml:id="d002l866" n="866">Coeperat, Antecanis claros abscondere vultus.</l>
                <l xml:id="d002l867" n="867">Et iam flava Ceres campis albebat apricis.</l>
                <l xml:id="d002l868" n="868">Fronde coronatus matura per hordea messor</l>
                <l xml:id="d002l869" n="869">Ibat et incurvis spoliabat falcibus agros:</l>
                <l xml:id="d002l870" n="870">Iam longo sudore madens gravibusque flagellis</l>
                <l xml:id="d002l871" n="871">Robustas armata manus, Tritura per omnes</l>
                <l xml:id="d002l872" n="872">Assyriae campos, et dulcia rura Choaspis</l>
                <l xml:id="d002l873" n="873">Sternebat fragiles calamos, paleasque volantes</l>
                <l xml:id="d002l874" n="874">Atque sub ardenti sonitum dabat area Phoebo.</l>
                <l xml:id="d002l875" n="875">Pallida conceptum facies prodebat; et alvus</l>
                <l xml:id="d002l876" n="876">Maiori suspensa sinu pectusque levatum,</l>
                <l xml:id="d002l877" n="877">Exili vox clausa sono manifesta latentis</l>
                <l xml:id="d002l878" n="878">Signa dabant fetus. Nam nec celare tumorem</l>
                <l xml:id="d002l879" n="879">Cura fuit: numquam fecundi pondera ventris</l>
                <l xml:id="d002l880" n="880">Dissimulavit, agens tenues ad pectora vittas.</l>
                <l xml:id="d002l881" n="881">Sicut enim trepidare facit mens conscia culpae,</l>
                <l xml:id="d002l882" n="882">Sic animi simplex probitas et cognita virtus</l>
                <l xml:id="d002l883" n="883">Efficit impavidum pectus: fugit impius ultro</l>
                <l xml:id="d002l884" n="884">Iudiciumque pavet: frontem pius audet apertam</l>
                <l xml:id="d002l885" n="885">Tollere; non regis vultum, non iudicis ora</l>
                <l xml:id="d002l886" n="886">Non rigidos lictorum enses formidat ut acres</l>
                <l xml:id="d002l887" n="887">Non metuit flammas aurum; non verbera ferri</l>
                <l xml:id="d002l888" n="888">Dura potens adamas; non onustae pondera palmae.</l>
                <l xml:id="d002l889" n="889">Arx est ipsa sibi virtus: ipsa eruit arces,</l>
                <l xml:id="d002l890" n="890">Ipsa feras hominemque domat; non horret inermis</l>
                <l xml:id="d002l891" n="891">Ire per hostiles cuneos, inimicaque castra.</l>
                <l xml:id="d002l892" n="892">Hoc externa docent et nostrae plurima gentis</l>
                <l xml:id="d002l893" n="893">Quae facerent exempla fidem. Cur Scaevola dextram</l>
                <l xml:id="d002l894" n="894">Misit in ardentes prunas? et brachia flammis</l>
                <l xml:id="d002l895" n="895">Exurenda dedit? Pavor est tot milibus unus,</l>
                <l xml:id="d002l896" n="896">Quem propriis virtus gladiis armavit et hasta.</l>
                <l xml:id="d002l897" n="897">Cur tranavit aquas, Tiberinaque flumina virgo,</l>
                <l xml:id="d002l898" n="898">Cui populus statuam posuit Romanus equestrem</l>
                <l xml:id="d002l899" n="899">Cloela? quo clipeo Tuscum, quibus ensibus hostem</l>
                <l xml:id="d002l900" n="900">Vicit? Ei lorica fuit catapultaque virtus:</l>
                <l xml:id="d002l901" n="901">Fortior una viris, ducibus praestantior una;</l>
                <l xml:id="d002l902" n="902">Cautior una fuit mulier, cui provida virtus</l>
                <l xml:id="d002l903" n="903">Praestitit ingentes animos et ferrea corda,</l>
                <l xml:id="d002l904" n="904">Cum ducis ausa fuit correpto guttura cultro</l>
                <l xml:id="d002l905" n="905">Stringere et in peram caput insertare tyranni.</l>
                <l xml:id="d002l906" n="906">Regulus ad Libycas iterum freta navigat arces</l>
                <l xml:id="d002l907" n="907">Impavidumque ultro caput ad tormenta reportat.</l>
                <l xml:id="d002l908" n="908">Praetereo Christi passos immania testes</l>
                <l xml:id="d002l909" n="909">Funera Laurentique ignes, Paulique catenas:</l>
                <l xml:id="d002l910" n="910">Atque revertentem sua per vestigia Petrum.</l>
                <l xml:id="d002l911" n="911">Aspice captivum Phalaris mandata leonem</l>
                <l xml:id="d002l912" n="912">Ridere et cives versos in fata tyranni.</l>
                <l xml:id="d002l913" n="913">Sed quid rem minime dubiam fulcire probando</l>
                <l xml:id="d002l914" n="914">Prosequimur? Nihil est virtute potentius. Ergo</l>
                <l xml:id="d002l915" n="915">Parthenices moniti exemplis quae scimus Olympo</l>
                <l xml:id="d002l916" n="916">Grata sequi studioque opus est servare tenaci:</l>
                <l xml:id="d002l917" n="917">Quod Superi laudant, quid si mortalia linguis</l>
                <l xml:id="d002l918" n="918">Ora venenatis carpant? Sub iudice caelo</l>
                <l xml:id="d002l919" n="919">Vivendum: demens quisquis mutabile vulgi</l>
                <l xml:id="d002l920" n="920">Vivit ad arbitrium: nobis concordia Divum</l>
                <l xml:id="d002l921" n="921">Sola sat est. Si quando meos Deus arbiter actus</l>
                <l xml:id="d002l922" n="922">Approbat, indoctae quid me contraria turbae</l>
                <l xml:id="d002l923" n="923">Flectit ab incepto vitae sententia cursu?</l>
                <l xml:id="d002l924" n="924">Non erat haec Semele Bacchi, non Ilia mater</l>
                <l xml:id="d002l925" n="925">Romuleae gentis, nec magna Atlantias Hermis</l>
                <l xml:id="d002l926" n="926">Maia parens, Danaeve auri delusa nitore.</l>
                <l xml:id="d002l927" n="927">Non erat Alcidae genetrix, nec Agenore nata,</l>
                <l xml:id="d002l928" n="928">Filia nec Coei, nec se mirata iuvencam</l>
                <l xml:id="d002l929" n="929">Inachis illicitos falso quae nomine partus</l>
                <l xml:id="d002l930" n="930">Admissumque scelus titulo vestiret Olympi.</l>
                <l xml:id="d002l931" n="931">Haec erat alma Parens, verique insigne Tonantis</l>
                <l xml:id="d002l932" n="932">Hospitium, regis Superum immortale sacellum.</l>
                <l xml:id="d002l933" n="933">Et, quoniam Divum tenuit consortia semper</l>
                <l xml:id="d002l934" n="934">Plusquam hominum, Superis fidens, neglexit inane</l>
                <l xml:id="d002l935" n="935">Iudicium nugasque hominum: miracula ventris</l>
                <l xml:id="d002l936" n="936">Esse Dei si norat opus, cur debuit ullis</l>
                <l xml:id="d002l937" n="937">Occultare dolis? ipso quas auspice caelo</l>
                <l xml:id="d002l938" n="938">Debuit insidias, hominum quae bella vereri?</l>
                <l xml:id="d002l939" n="939">Quas trepidare manus? Igitur secura tumentem</l>
                <l xml:id="d002l940" n="940">Ipsa sub ora viri sine fraudibus attulit alvum.</l>
                <l xml:id="d002l941" n="941">Vir tamen occurrens, ut Virginis ora reversae</l>
                <l xml:id="d002l942" n="942">Pallida conspexit, tumidumque exsurgere ventrem,</l>
                <l xml:id="d002l943" n="943">Saucius ut nigro qui nescius obviat angui,</l>
                <l xml:id="d002l944" n="944">Obriguit: gelidum tremuit sine sanguine pectus.</l>
                <l xml:id="d002l945" n="945">Dissimulat tamen et ficto tegit ore dolorem.</l>
                <l xml:id="d002l946" n="946">Quid faciat, quo se vertat, quid denique captet</l>
                <l xml:id="d002l947" n="947">Consilii nescit: ceu quando ignota viator</l>
                <l xml:id="d002l948" n="948">Compita defixae incumbens examinat hastae.</l>
                <l xml:id="d002l949" n="949">Ut iactata salo varios secat aequore cursus</l>
                <l xml:id="d002l950" n="950">Navis et arbitrio venti bacchatur et undae:</l>
                <l xml:id="d002l951" n="951">Nunc, surgente freto, pressa salit ardua puppi:</l>
                <l xml:id="d002l952" n="952">Nunc ruit in proram: fundoque illisa carina</l>
                <l xml:id="d002l953" n="953">Dat gemitum: resonant, Borea insultante, rudentes.</l>
                <l xml:id="d002l954" n="954">Sic incerta viri secum luctatur: et oestro</l>
                <l xml:id="d002l955" n="955">Mens agitata gravi curarum fluctuat aestu.</l>
                <l xml:id="d002l956" n="956">Dumque ita concutitur, nigris nox humida bigis</l>
                <l xml:id="d002l957" n="957">Induxit somnos, et inertia presserat altus</l>
                <l xml:id="d002l958" n="958">Membra sopor, celeri cum nuntius aethere lapsu</l>
                <l xml:id="d002l959" n="959">Venit et has mira simulavit imagine voces.</l>
                <l xml:id="d002l960" n="960">"Sancte senex, quae tanta tuam vesania mentem</l>
                <l xml:id="d002l961" n="961">Impulit, ut tantum credas in Virgine crimen?</l>
                <l xml:id="d002l962" n="962">Pone leves animos claudique sub illius alvo</l>
                <l xml:id="d002l963" n="963">Disce Deum: sicut virides produxit Aronis</l>
                <l xml:id="d002l964" n="964">Virga carens humore comas, floremque coruscum.</l>
                <l xml:id="d002l965" n="965">Sic ignara viri divinum regia Virgo</l>
                <l xml:id="d002l966" n="966">Semen et aetherios accepit viscere partus.</l>
                <l xml:id="d002l967" n="967">Caeleste est quod cernis opus: tuque ipse minister</l>
                <l xml:id="d002l968" n="968">Et custos utrique datus, Nato atque Parenti.</l>
                <l xml:id="d002l969" n="969">Sic maternus honor sanctaeque illaesa manebit</l>
                <l xml:id="d002l970" n="970">Fama pudicitiae: neu quis temerarius ausit</l>
                <l xml:id="d002l971" n="971">In caput illius quicquam crudele minari.</l>
                <l xml:id="d002l972" n="972">Adde quod a Stygiis nesciri manibus istos</l>
                <l xml:id="d002l973" n="973">Vult Deus ingressus. Occulto Tartara Marte</l>
                <l xml:id="d002l974" n="974">Venit et ardentem debellaturus Avernum.</l>
                <l xml:id="d002l975" n="975">His igitur curis liber, ne despice sanctum</l>
                <l xml:id="d002l976" n="976">Virginis os et dulce decus moresque venustos.</l>
                <l xml:id="d002l977" n="977">Incipe mentis inops placidi cognoscere caeli</l>
                <l xml:id="d002l978" n="978">Munus et hospitio magni laetare Tonantis.</l>
                <l xml:id="d002l979" n="979">Hinc decus aeternum referes: hoc munere nomen</l>
                <l xml:id="d002l980" n="980">Immortale paras partemque acquiris Olympi:</l>
                <l xml:id="d002l981" n="981">Crede. Fides est grata Deo: quia credidit ultro,</l>
                <l xml:id="d002l982" n="982">Seminis est vestri princeps Abrahamus, et auctor:</l>
                <l xml:id="d002l983" n="983">Nil magis avertit caelum a telluris amore,</l>
                <l xml:id="d002l984" n="984">Quam scelus ingratae mentis, quae corde maligno</l>
                <l xml:id="d002l985" n="985">Muneris auctorem nullo dignatur honore.</l>
                <l xml:id="d002l986" n="986">Propterea Solymis fatum grave finibus instat:</l>
                <l xml:id="d002l987" n="987">Nam neque Numinibus pro donis vota futuris</l>
                <l xml:id="d002l988" n="988">Ulla dabunt, sed dira leves incuria turbas,</l>
                <l xml:id="d002l989" n="989">Et stupor obtusae mentis commenta dolosque</l>
                <l xml:id="d002l990" n="990">Texere compellet fraudemque movere nefandam.</l>
                <l xml:id="d002l991" n="991">Tu caelum Superosque pete: multo ante beatam</l>
                <l xml:id="d002l992" n="992">Virgineos inter coetus tibi vidimus aedem.</l>
                <l xml:id="d002l993" n="993">Infelix quicumque dies producit in illud</l>
                <l xml:id="d002l994" n="994">Exitium, patriae tantas cui cernere clades</l>
                <l xml:id="d002l995" n="995">Fata dabunt. Phrygiae celebrata incendia Troiae,</l>
                <l xml:id="d002l996" n="996">Atque Numantini strepitus Libycaeque ruinae</l>
                <l xml:id="d002l997" n="997">Et pulchrae casus Ephires Thebanaque bella</l>
                <l xml:id="d002l998" n="998">Atque Syracusii planctus et quicquid acerbi</l>
                <l xml:id="d002l999" n="999">Hactenus ardenti Mavors exercuit ira,</l>
                <l xml:id="d002l1000" n="1000">Excidiis collatum istis (tam saeva futura est</l>
                <l xml:id="d002l1001" n="1001">Tempestas) horrore caret et mite putatur</l>
                <l xml:id="d002l1002" n="1002">Romanas acies Solymam Deus armat in arcem,</l>
                <l xml:id="d002l1003" n="1003">Ingentique parat genus hoc abolere tumultu.</l>
                <l xml:id="d002l1004" n="1004">Ille ego qui vetui quondam tibi virginis huius</l>
                <l xml:id="d002l1005" n="1005">Concubitus, ista e caelo nova nuntia porto."</l>
                <l xml:id="d002l1006" n="1006">His abiit dictis: et iam lux prima rubentes</l>
                <l xml:id="d002l1007" n="1007">Leucotheae thalamos lustrans pallentia noctis</l>
                <l xml:id="d002l1008" n="1008">Nubila siccabat, Venerisque emerserat astrum,</l>
                <l xml:id="d002l1009" n="1009">Astrum, quo gelidi veniunt in gramina rores:</l>
                <l xml:id="d002l1010" n="1010">Quodque revertentem praedicens lumine Phoebum</l>
                <l xml:id="d002l1011" n="1011">Porrigit exiles umbras, quae gloria solum</l>
                <l xml:id="d002l1012" n="1012">Est concessa tribus, Veneri Phoebo atque Sorori.</l>
                <l xml:id="d002l1013" n="1013">Talibus admonitus, discusso membra sopore,</l>
                <l xml:id="d002l1014" n="1014">Explicat et largo senior convivia luxu</l>
                <l xml:id="d002l1015" n="1015">Accelerans, cogit cives et gaudia totis</l>
                <l xml:id="d002l1016" n="1016">Laeta ciet turbis: splendet domus, atria multa</l>
                <l xml:id="d002l1017" n="1017">Fronde virent, agiles cursant per tecta ministri.</l>
                <l xml:id="d002l1018" n="1018">Dumque aulaea trahunt et versicoloria tectis</l>
                <l xml:id="d002l1019" n="1019">Vela ligant pueri, simplex et garrula turba</l>
                <l xml:id="d002l1020" n="1020">Apparere procul, pendentia brachia tamquam</l>
                <l xml:id="d002l1021" n="1021">A thorace cadant, varios sine pectore vultus,</l>
                <l xml:id="d002l1022" n="1022">Et quasi trunca virum mirantur corpora tolli.</l>
                <l xml:id="d002l1023" n="1023">Ecce puellaris chorus et venerabile matrum</l>
                <l xml:id="d002l1024" n="1024">Agmen adest vehiturque seni nova nupta marito.</l>
                <l xml:id="d002l1025" n="1025">Non tuba non citharae deerant: cava tibia cantus</l>
                <l xml:id="d002l1026" n="1026">Nunc Phrygios, nunc Maeonios, nunc Dorica versat</l>
                <l xml:id="d002l1027" n="1027">Carmina: iucundo resonat vicinia plausu.</l>
                <l xml:id="d002l1028" n="1028">Discumbunt: dapibusque fames ubi pulsa, ministri</l>
                <l xml:id="d002l1029" n="1029">Reliquias et crusta legunt: cristallina tollunt,</l>
                <l xml:id="d002l1030" n="1030">Murrinaque, albentes maculas, ubi purpura cingit</l>
                <l xml:id="d002l1031" n="1031">Vasa Corinthiacis crateribus aemula: mensas</l>
                <l xml:id="d002l1032" n="1032">Sublatis spoliant mantilibus: una decore</l>
                <l xml:id="d002l1033" n="1033">Praecipuo fuit, occiduus quam miserat Atlas</l>
                <l xml:id="d002l1034" n="1034">Litore de Libyco Citreae de semine silvae.</l>
                <l xml:id="d002l1035" n="1035">Hanc circumdederant variis segmenta figuris.</l>
                <l xml:id="d002l1036" n="1036">In quibus elato sternebat vulnere Sanson</l>
                <l xml:id="d002l1037" n="1037">Allophylos, malamque manu vibrabat onagri.</l>
                <l xml:id="d002l1038" n="1038">Et latis raptos humeris cum cardine postes</l>
                <l xml:id="d002l1039" n="1039">In montis rapido cursu iuga summa ferebat,</l>
                <l xml:id="d002l1040" n="1040">Missaque per segetes oleasque incendia late</l>
                <l xml:id="d002l1041" n="1041">Nubem eructabant fumi caeloque volabant</l>
                <l xml:id="d002l1042" n="1042">Mellaque percussi stillantia ab ore leonis</l>
                <l xml:id="d002l1043" n="1043">Pascebant heroa: liquor de dentibus ibat</l>
                <l xml:id="d002l1044" n="1044">Plurimus et sitibunda viri saliebat in ora.</l>
                <l xml:id="d002l1045" n="1045">Et septemplicibus solvebat brachia vinclis</l>
                <l xml:id="d002l1046" n="1046">Ore tonans oculis ardens vultuque tremendus</l>
                <l xml:id="d002l1047" n="1047">Atque oculis captus dextra laevaque columnas</l>
                <l xml:id="d002l1048" n="1048">Ruperat et fractis ruerat domus ardua tectis.</l>
                <l xml:id="d002l1049" n="1049">Fulcra toreumatibus suberant tornata recurvis,</l>
                <l xml:id="d002l1050" n="1050">Artis opus Tyriae: prima haec spectacula discus</l>
                <l xml:id="d002l1051" n="1051">Obtulit. A salibus paulatim ad seria sermo</l>
                <l xml:id="d002l1052" n="1052">Flectitur et per facta patrum memoranda recurrit.</l>
                <l xml:id="d002l1053" n="1053">Sermo erat antiqui senis insperata voluptas</l>
                <l xml:id="d002l1054" n="1054">Et melior fortuna, orbam cui lumine frontem</l>
                <l xml:id="d002l1055" n="1055">Rettulit in lucem fellis medicamen aquosi,</l>
                <l xml:id="d002l1056" n="1056">Tempore quo primae surgebant moenia Romae</l>
                <l xml:id="d002l1057" n="1057">Et Numa divinos ritus et sacra docebat.</l>
                <l xml:id="d002l1058" n="1058">Et duce comperto, iuvenis venisset in orbem,</l>
                <l xml:id="d002l1059" n="1059">Cui nomen Medea dedit cum Phasidis agros</l>
                <l xml:id="d002l1060" n="1060">Thessalaque Aesonidae fugisset regna mariti.</l>
                <l xml:id="d002l1061" n="1061">Utque vir octavus felici sorte puellam</l>
                <l xml:id="d002l1062" n="1062">Duxit et a Medo dives remeabat Araxe.</l>
                <l xml:id="d002l1063" n="1063">Quaeque recedenti natae mandata parentes</l>
                <l xml:id="d002l1064" n="1064">Tradiderant inter lacrimas iterataque saepe</l>
                <l xml:id="d002l1065" n="1065">Oscula narrabant; et facto fine quierunt.</l>
            </div1>
            <div1 xml:id="d003" type="section" decls="#md" met="H">
                <head>
                    <title>3</title>
                    <abbr>3</abbr>
                    <bibl source="digital">Nicola Ruzzenenti</bibl>
                </head>
                <l xml:id="d003l1" n="1">Iam mare, iam tellus, Italo perterrita Marte,</l>
                <l xml:id="d003l2" n="2">Caesaris imperium Romanaque iura ferebat.</l>
                <l xml:id="d003l3" n="3">Pax erat et domitum late placaverat orbem</l>
                <l xml:id="d003l4" n="4">Tuta quies: nusquam litui, non arma sonabant</l>
                <l xml:id="d003l5" n="5">Et sua bifrontem claudebant limina Ianum.</l>
                <l xml:id="d003l6" n="6">Nudus in herbisecam redigebat Martia falcem</l>
                <l xml:id="d003l7" n="7">Arma faber: segnes fodiebant ensibus agros.</l>
                <l xml:id="d003l8" n="8">Iam Marius Cimbros Rhenique subegerat arva,</l>
                <l xml:id="d003l9" n="9">Iulius audaces Araris Rhodanique colonos.</l>
                <l xml:id="d003l10" n="10">Emathium Paulus regem Graecosque subactos</l>
                <l xml:id="d003l11" n="11">Duxerat insigni Capitolia ad alta triumphos:</l>
                <l xml:id="d003l12" n="12">Hesperiam Mauros, Numidas Libyamque potentem</l>
                <l xml:id="d003l13" n="13">Scipiadae: Magnus Nilum Syriamque Arabesque</l>
                <l xml:id="d003l14" n="14">Hircanosque sinus et Pontica regna fretumque,</l>
                <l xml:id="d003l15" n="15">Quod Phryges et Cilicum disiungit ab Hellade campos</l>
                <l xml:id="d003l16" n="16">Vicerat. Evandri collem metuebat Olympus.</l>
                <l xml:id="d003l17" n="17">Et Tiberim magno pater Ennosigaeus honore</l>
                <l xml:id="d003l18" n="18">Suscipiens inter nymphas et numina ponti</l>
                <l xml:id="d003l19" n="19">Ducebat saeptum celebrique in sede locabat.</l>
                <l xml:id="d003l20" n="20">Laeta Ceres agris cultum referebat et altum</l>
                <l xml:id="d003l21" n="21">Fumabant presso robusti vomere tauri.</l>
                <l xml:id="d003l22" n="22">Augustus, rerum dominus, regna oppida et ipsos</l>
                <l xml:id="d003l23" n="23">Indigenas redigi in scriptis mandarat et ibant</l>
                <l xml:id="d003l24" n="24">Caesareis omnes censum nomenque daturi</l>
                <l xml:id="d003l25" n="25">Praesidibus. Veterem patriam Davidis Ioseph</l>
                <l xml:id="d003l26" n="26">Cum consorte gravi Bethlemica regna petebat.</l>
                <l xml:id="d003l27" n="27">Iamque suburbanas aedes intrarat et urbem</l>
                <l xml:id="d003l28" n="28">Turba frequens complebat: erant plena omnia multo</l>
                <l xml:id="d003l29" n="29">Hospite et ingenti strepitu, plenaeque sonabant</l>
                <l xml:id="d003l30" n="30">Confuso clamore domus: promiscua vulgi</l>
                <l xml:id="d003l31" n="31">Congeries atra sub apertis nocte iacebant</l>
                <l xml:id="d003l32" n="32">Porticibus nulloque tegi vagus advena tecto</l>
                <l xml:id="d003l33" n="33">Iam poterat; sicut populo cum maximus omni</l>
                <l xml:id="d003l34" n="34">Pollicitus veniam scelerum post quina sacerdos</l>
                <l xml:id="d003l35" n="35">Lustra vocat turbas Romana in templa fideles.</l>
                <l xml:id="d003l36" n="36">Propterea, exesi montis sub rupe cavata</l>
                <l xml:id="d003l37" n="37">Ligna senex ramosa ferens ex arbore caesa,</l>
                <l xml:id="d003l38" n="38">Parvula congesto fixit praesepia feno.</l>
                <l xml:id="d003l39" n="39">Et circum iumenta locans asinumque bovemque,</l>
                <l xml:id="d003l40" n="40">Fraxinea stravit saxosa cubilia fronde</l>
                <l xml:id="d003l41" n="41">Fomiteque apposito circum de marmore flammas</l>
                <l xml:id="d003l42" n="42">Excutit et claris noctem fugat ignibus atram.</l>
                <l xml:id="d003l43" n="43">Binaque saxa viae lapidoso ex aggere vellens,</l>
                <l xml:id="d003l44" n="44">Pronus humi duo scamna brevem convolvit in usum.</l>
                <l xml:id="d003l45" n="45">Admotaque uxore focis, stridentia postquam</l>
                <l xml:id="d003l46" n="46">Ligna diu lacrimas nebulaque humente vapores</l>
                <l xml:id="d003l47" n="47">Eiecere graves oculis et libera pulsis</l>
                <l xml:id="d003l48" n="48">Undique flamma micat fumis, spelaea ligato</l>
                <l xml:id="d003l49" n="49">Claudit et hibernum prohibet velamine frigus.</l>
                <l xml:id="d003l50" n="50">Mox inopem e dorso cenam deportat aselli.</l>
                <l xml:id="d003l51" n="51">Cantarus et passae Cereris cum frugibus uvae</l>
                <l xml:id="d003l52" n="52">Carica iuglandes nec non Cariotica poma</l>
                <l xml:id="d003l53" n="53">Et siliquae dulces et parvi caseus orbis,</l>
                <l xml:id="d003l54" n="54">Deliciae ruris nocturnae haec pabula mensae.</l>
                <l xml:id="d003l55" n="55">Ut dapibus sedata fames, de tempore partus</l>
                <l xml:id="d003l56" n="56">Colloquium subiit: nonum iam currere mensem</l>
                <l xml:id="d003l57" n="57">Natalisque instare dies ut constitit, orant</l>
                <l xml:id="d003l58" n="58">Ante gravascentem ne sarcina deserat alvum</l>
                <l xml:id="d003l59" n="59">Quam patrium limen repetant notosque penates.</l>
                <l xml:id="d003l60" n="60">Propterea tardae quantum valuere senectae</l>
                <l xml:id="d003l61" n="61">Invalidae vires Mariae curam exhibet omnem</l>
                <l xml:id="d003l62" n="62">Sollicita pietate senex: iam languidus ignis</l>
                <l xml:id="d003l63" n="63">In cineres ibat levibusque albere favillis</l>
                <l xml:id="d003l64" n="64">Coeperat et blando nutabant lumina somno.</l>
                <l xml:id="d003l65" n="65">Vestibus explicitis, aegra cum coniuge fessus</l>
                <l xml:id="d003l66" n="66">Procumbit senior tepidoque obductus amictu</l>
                <l xml:id="d003l67" n="67">Stertit: anhelanti stertit spelunca susurro.</l>
                <l xml:id="d003l68" n="68">Deciderant umbrae nemorum, sine crinibus omnis</l>
                <l xml:id="d003l69" n="69">Arbor erat nidosque avium monstrabat inanes.</l>
                <l xml:id="d003l70" n="70">Stabat apex Lydi gelida nive candidus Haemi.</l>
                <l xml:id="d003l71" n="71">Taurus Hyperboreos albenti vertice flatus</l>
                <l xml:id="d003l72" n="72">Accipiens hiemem Assyrias spargebat in urbes.</l>
                <l xml:id="d003l73" n="73">Moenalon et Rhodopem, Pholoen, Erymanthon et Ossam</l>
                <l xml:id="d003l74" n="74">Idaeas rupes Apenninique cacumen</l>
                <l xml:id="d003l75" n="75">Exuerat frigus penetrans Aquilonis acuti,</l>
                <l xml:id="d003l76" n="76">Siccaque brumales urebant arva pruinae;</l>
                <l xml:id="d003l77" n="77">Astrictique citos undis glacialibus amnes</l>
                <l xml:id="d003l78" n="78">Perdiderant cursus et clausae vitrea Nymphae</l>
                <l xml:id="d003l79" n="79">Tecta subintrabant, tepidis ubi Mulciber antris</l>
                <l xml:id="d003l80" n="80">Conditus hibernat. Sic sanguine tinctus Enipeus</l>
                <l xml:id="d003l81" n="81">Ausonio, sic Thrax Pindo qui labitur Hebrus:</l>
                <l xml:id="d003l82" n="82">Populiferque Padus Lacedaemoniusque Eurotas,</l>
                <l xml:id="d003l83" n="83">Et Tanais gelida celerem qui dividit undam</l>
                <l xml:id="d003l84" n="84">Hyrgis aqua Scythicusque Hypanis, Xanthus Simoisque.</l>
                <l xml:id="d003l85" n="85">Vix Arabes horti, calidae vix arva Syenes,</l>
                <l xml:id="d003l86" n="86">Vix ager Hesperidum, vix ipse virebat Hymettus.</l>
                <l xml:id="d003l87" n="87">Alcyonis fetae variis nova pignora pennis</l>
                <l xml:id="d003l88" n="88">Iam tolli audebant primosque efferre volatus.</l>
                <l xml:id="d003l89" n="89">Attulerat medio nox alta silentia cursu,</l>
                <l xml:id="d003l90" n="90">Astraque per tenebras tremulis ardentia flammis</l>
                <l xml:id="d003l91" n="91">Lustrabant dubio frigentem lumine terram.</l>
                <l xml:id="d003l92" n="92">Occiderant ignes et caligaverat antrum,</l>
                <l xml:id="d003l93" n="93">Cum subito matris clausa puer editus alvo</l>
                <l xml:id="d003l94" n="94">Extulit umbrosam caelesti lumine noctem.</l>
                <l xml:id="d003l95" n="95">Advenere chori Superum, promptique agilesque</l>
                <l xml:id="d003l96" n="96">Dulce ministerium Nato exhibuere Tonanti:</l>
                <l xml:id="d003l97" n="97">Et dulces cecinere modos. Tulit ora repente,</l>
                <l xml:id="d003l98" n="98">Territus hac novitate, senex, et strata cubili</l>
                <l xml:id="d003l99" n="99">Membra levans, pueri Numen recubantis adorat.</l>
                <l xml:id="d003l100" n="100">Iam levis et partu nullos experta dolores</l>
                <l xml:id="d003l101" n="101">Sustulit Infantem Virgo pannisque volutum</l>
                <l xml:id="d003l102" n="102">In praesepe tulit iumentorumque sub ora</l>
                <l xml:id="d003l103" n="103">Mitia, ubi tractis alternus anhelitus auris</l>
                <l xml:id="d003l104" n="104">Spirabat pueri tepidos in membra calores.</l>
                <l xml:id="d003l105" n="105">Fortunata ambo atque omni praelata ferarum</l>
                <l xml:id="d003l106" n="106">Et pecudum numero, seu sit quae lactea Cyro</l>
                <l xml:id="d003l107" n="107">Ubera porrexit seu sit quae lucet in astris</l>
                <l xml:id="d003l108" n="108">Hirta Iovis genetrix, seu sit quae pavit Hiberum:</l>
                <l xml:id="d003l109" n="109">Cerva ducem. Cedant Phrygii, qui sancta leones</l>
                <l xml:id="d003l110" n="110">Plaustra deum matris subeunt Bacchique ministrae</l>
                <l xml:id="d003l111" n="111">Lynces et rapidae truculenta animalia tigres</l>
                <l xml:id="d003l112" n="112">Et lupa quae geminos aluit Mavortia fratres,</l>
                <l xml:id="d003l113" n="113">Quique trahunt Martis currus Phoebique iugales.</l>
                <l xml:id="d003l114" n="114">Vos sola e cunctis, divini conscia partus,</l>
                <l xml:id="d003l115" n="115">Infantique Deo primum exhibuistis honorem.</l>
                <l xml:id="d003l116" n="116">Discite, primates orbis qui sceptra tenetis:</l>
                <l xml:id="d003l117" n="117">Tegmine qui bifido frontem, qui sacra rubenti</l>
                <l xml:id="d003l118" n="118">Tempora velatis cocco: quibus ora superbo</l>
                <l xml:id="d003l119" n="119">Inflat honor fastu miseram non temnere sortem.</l>
                <l xml:id="d003l120" n="120">Hic puer, obscuri cum primum limina mundi</l>
                <l xml:id="d003l121" n="121">Attigit, elatae docuit deponere frontis</l>
                <l xml:id="d003l122" n="122">Alta supercilia atque humilem vestire figuram.</l>
                <l xml:id="d003l123" n="123">Prima haec in nostros obiecta est machina mores</l>
                <l xml:id="d003l124" n="124">Informemque ista reparavit imagine vitam.</l>
                <l xml:id="d003l125" n="125">Mitia sic iumenta inter mitissima proles</l>
                <l xml:id="d003l126" n="126">Virginis innocuae iacet: ad spectacula toto</l>
                <l xml:id="d003l127" n="127">Caelicolum conversa cohors miratur Olympo.</l>
                <l xml:id="d003l128" n="128">Ima Caper caeli, Cancer suprema tenebat</l>
                <l xml:id="d003l129" n="129">Et caput attollens saecli regina vetusti</l>
                <l xml:id="d003l130" n="130">Erigone iunctosque videns descendere Pisces</l>
                <l xml:id="d003l131" n="131">Prospexit teneros clementi lumine partus.</l>
                <l xml:id="d003l132" n="132">Sunt quoque qui summum traxisse per aethera caudam</l>
                <l xml:id="d003l133" n="133">Fronte sub ardenti mersa Phlegethonte Draconem</l>
                <l xml:id="d003l134" n="134">Commemorent genesimque velint fecisse sinistram.</l>
                <l xml:id="d003l135" n="135">Sed pia virgineae Prolis clementia legit</l>
                <l xml:id="d003l136" n="136">Ipsa sibi genus id fati; non astra tulerunt.</l>
                <l xml:id="d003l137" n="137">Nam neque sublimi Dominum qui regnat Olympo</l>
                <l xml:id="d003l138" n="138">Credimus a caelo in poenam violenter adactum.</l>
                <l xml:id="d003l139" n="139">Tum quoque montanis laetum pastoribus agmen</l>
                <l xml:id="d003l140" n="140">Divorum apparens, "Regem, clamavit, Olympi</l>
                <l xml:id="d003l141" n="141">Quaerite, qui natus modico iacet abditus antro.</l>
                <l xml:id="d003l142" n="142">Ite citi, nec vos nox intempesta retardet.</l>
                <l xml:id="d003l143" n="143">Candida formosae iam pendet ad ubera matris:</l>
                <l xml:id="d003l144" n="144">Infantem fovet ipsa sinu: nova gaudia mundus</l>
                <l xml:id="d003l145" n="145">Accipit et rerum melior contexitur ordo.</l>
                <l xml:id="d003l146" n="146">Descendit promissa salus: pia Numina mundo</l>
                <l xml:id="d003l147" n="147">Servavere fidem: felicia saecula currunt</l>
                <l xml:id="d003l148" n="148">Et cum prole nova caelo nova labitur aetas.</l>
                <l xml:id="d003l149" n="149">Pax nova terrigenis oritur, nova gloria caelo."</l>
                <l xml:id="d003l150" n="150">Haec Divi: gressus illi movere citatos,</l>
                <l xml:id="d003l151" n="151">Ingressique lares, dulcem videre puellam</l>
                <l xml:id="d003l152" n="152">Pascentem teneros lactenti pectore partus:</l>
                <l xml:id="d003l153" n="153">Nam iubar immensum caelo deduxerat Infans</l>
                <l xml:id="d003l154" n="154">Illustrique die noctis disiecerat umbram.</l>
                <l xml:id="d003l155" n="155">Mirati lucem insolitam summumque decorem</l>
                <l xml:id="d003l156" n="156">Virginis osque viri sanctum capitisque verendi</l>
                <l xml:id="d003l157" n="157">Canitiem sacram, pulchraeque simillima Matri</l>
                <l xml:id="d003l158" n="158">Pignora, virgineum labiis mulgentia pectus,</l>
                <l xml:id="d003l159" n="159">Poplitibus flexis miti sub imagine clausum</l>
                <l xml:id="d003l160" n="160">Numen adorarunt: mox ad sua saepta reversi</l>
                <l xml:id="d003l161" n="161">Miserunt celebrem vicina per oppida famam.</l>
                <l xml:id="d003l162" n="162">Non erat Oleniam fama haec nutrire capellam</l>
                <l xml:id="d003l163" n="163">Cretaea sub rupe Iovem: neque tecta canistris</l>
                <l xml:id="d003l164" n="164">Pascere Cecropias Vulcania furta sorores,</l>
                <l xml:id="d003l165" n="165">Sed faustos venisse dies sperataque multum</l>
                <l xml:id="d003l166" n="166">Tempora, quae vates, quae praedixere Sibyllae</l>
                <l xml:id="d003l167" n="167">Tempore voce loco variis, at sensibus isdem.</l>
                <l xml:id="d003l168" n="168">Disparitas facit ista fidem. Nam Persica primum</l>
                <l xml:id="d003l169" n="169">Haec cecinit: post hanc Libycae telluris alumna,</l>
                <l xml:id="d003l170" n="170">Delphicaque, et Cumas veniens a Chalcide virgo,</l>
                <l xml:id="d003l171" n="171">Antiquumque trahens cognomen ab aequore Rubro,</l>
                <l xml:id="d003l172" n="172">Et Samia. Et regi quae terna volumina prisco</l>
                <l xml:id="d003l173" n="173">Attulit, augustaeque fretum quam nominat Helles:</l>
                <l xml:id="d003l174" n="174">Et Phrygio nutrita solo, quaeque ardua tecta</l>
                <l xml:id="d003l175" n="175">Tiburis et magnae coluit iuga proxima Romae.</l>
                <l xml:id="d003l176" n="176">Haec, cum divinos cultus et sacra pararent</l>
                <l xml:id="d003l177" n="177">Augusto cum plebe patres, cita Tiburis arcem</l>
                <l xml:id="d003l178" n="178">Liquit et ingentes veniens ad Caesaris aulas</l>
                <l xml:id="d003l179" n="179">Fulgentem nitido monstravit in aethere circum</l>
                <l xml:id="d003l180" n="180">Irideque inclusam parva cum prole Parentem.</l>
                <l xml:id="d003l181" n="181">Atque manum tendens vultuque ad sidera verso:</l>
                <l xml:id="d003l182" n="182">"Ille puer Deus est, inquit, tu desine, Caesar,</l>
                <l xml:id="d003l183" n="183">Velle coli pueroque aras et templa relinque.</l>
                <l xml:id="d003l184" n="184">Ille regit caelos atque immortalis Olympi</l>
                <l xml:id="d003l185" n="185">Possidet imperium et fatalia temperat astra.</l>
                <l xml:id="d003l186" n="186">Ille facit pronam Tauri incandescere frontem.</l>
                <l xml:id="d003l187" n="187">Et Titanis equos ad aquatica brachia Cancri</l>
                <l xml:id="d003l188" n="188">Flectit et ardentem sub virgine temperat aestum</l>
                <l xml:id="d003l189" n="189">Atque suas servare vices vaga sidera iussit.</l>
                <l xml:id="d003l190" n="190">Chironem torpere gelu Caprumque nivosis</l>
                <l xml:id="d003l191" n="191">Imbribus et glacie strictos requiescere campos.</l>
                <l xml:id="d003l192" n="192">Messibus aestates, hiemem nive, purpureum ver</l>
                <l xml:id="d003l193" n="193">Floribus, autumnum pomis et frugibus implet</l>
                <l xml:id="d003l194" n="194">Casmataque et terrae motus ventosque sonantes</l>
                <l xml:id="d003l195" n="195">Imbriferasque facit nubes, fulmenque per ipsa</l>
                <l xml:id="d003l196" n="196">Nubila contorquens, violentos excutit ignes.</l>
                <l xml:id="d003l197" n="197">Ille fretum levat: ille premit vitaeque necisque</l>
                <l xml:id="d003l198" n="198">Lora tenens, Superis leges imponit et Orco.</l>
                <l xml:id="d003l199" n="199">Tu sceptrum mortale geris: te Serica nondum</l>
                <l xml:id="d003l200" n="200">Regna, nec Eoae noverunt litora terrae,</l>
                <l xml:id="d003l201" n="201">Nec Scythiae glaciale fretum, neque conscia Nili</l>
                <l xml:id="d003l202" n="202">Principio tellus, nec inhospita rura Syenes.</l>
                <l xml:id="d003l203" n="203">Parva brevi te Roma sinu concludit; et audes</l>
                <l xml:id="d003l204" n="204">Te Superis aequare? viamque ad sidera tentans,</l>
                <l xml:id="d003l205" n="205">Tendis ad obscurae pallentia flumina Lethes.</l>
                <l xml:id="d003l206" n="206">Pone, precor, Caesar, fastus, Auguste, superbos,</l>
                <l xml:id="d003l207" n="207">Teque (licet tractes vastae telluris habenas)</l>
                <l xml:id="d003l208" n="208">Esse sub immenso positum reminiscere summi</l>
                <l xml:id="d003l209" n="209">Principis imperio, cui rerum aeterna potestas".</l>
                <l xml:id="d003l210" n="210">Haec ait, et patrios petiit sic fata Penates.</l>
                <l xml:id="d003l211" n="211">Iam Puero iuxta mores legemque paternam</l>
                <l xml:id="d003l212" n="212">Nomen; et indigenae dederant insignia gentis</l>
                <l xml:id="d003l213" n="213">Membraque pertulerant cultros recutita cruentos,</l>
                <l xml:id="d003l214" n="214">Cum novus Eoo criniti sideris ardor</l>
                <l xml:id="d003l215" n="215">Movit ab orbe Magos, qui, vel quia forsitan astrum</l>
                <l xml:id="d003l216" n="216">Ante diem partus multo videre, vel ipsa</l>
                <l xml:id="d003l217" n="217">Quod iumenta magis cursu venere citato,</l>
                <l xml:id="d003l218" n="218">Immensum paucis iter exegere diebus.</l>
                <l xml:id="d003l219" n="219">Herodis monitu, postquam, monstrata Tonantis</l>
                <l xml:id="d003l220" n="220">Tecta subingressi, Puero tria dona dedere,</l>
                <l xml:id="d003l221" n="221">Ad Persas aliud per iter rediere colonos.</l>
                <l xml:id="d003l222" n="222">Iamque quater decies croceos Titonia coniux</l>
                <l xml:id="d003l223" n="223">Extulerat vultus, postquam Lucina beatos</l>
                <l xml:id="d003l224" n="224">Miserat in lucem caelestia femina partus.</l>
                <l xml:id="d003l225" n="225">Cepheus occiderat: iam Sol lustrabat Aquari</l>
                <l xml:id="d003l226" n="226">Vicinas Aquilae partes verisque redibat</l>
                <l xml:id="d003l227" n="227">Temperies: zephiros pulsis aquilonibus Atlas</l>
                <l xml:id="d003l228" n="228">Solvere tentabat, caelique aperire decorem.</l>
                <l xml:id="d003l229" n="229">Regia post partum Virgo, quae limina numquam</l>
                <l xml:id="d003l230" n="230">Liquerat et brevibus tectis abscondita nondum</l>
                <l xml:id="d003l231" n="231">Venerat ad Solymas arces altamque Sionem,</l>
                <l xml:id="d003l232" n="232">Pervigil ante diem petiit cum prole viroque</l>
                <l xml:id="d003l233" n="233">Et cum pauperibus donis Salomonia templa.</l>
                <l xml:id="d003l234" n="234">Munus erat veteri gentis de more pudicae</l>
                <l xml:id="d003l235" n="235">Turturis, aut Paphiae duo pignora parva columbae.</l>
                <l xml:id="d003l236" n="236">Ista sacerdoti Solymae paupercula matres</l>
                <l xml:id="d003l237" n="237">Munera pro natis deferre in templa solebant</l>
                <l xml:id="d003l238" n="238">Luce quaterdecima; minor haec tamen hostia: maior</l>
                <l xml:id="d003l239" n="239">Agnus erat: lex ipsa novi post tempora partus</l>
                <l xml:id="d003l240" n="240">Ante maritales thalamos intrare negabat.</l>
                <l xml:id="d003l241" n="241">Tunc meritis longoque senex venerabilis aevo</l>
                <l xml:id="d003l242" n="242">Et claro Simeon vultu niveaque decorus</l>
                <l xml:id="d003l243" n="243">Canitie plusquam gravitas annique sinebant</l>
                <l xml:id="d003l244" n="244">Sollicito gressu celsam properabat in aedem.</l>
                <l xml:id="d003l245" n="245">Sanctus enim, qui munda solet per pectora labi</l>
                <l xml:id="d003l246" n="246">Spiritus, incessu celeri Simeona ferebat,</l>
                <l xml:id="d003l247" n="247">Ut voti fieret compos Matrique futuros</l>
                <l xml:id="d003l248" n="248">Eventus rerum caneret saevosque dolores,</l>
                <l xml:id="d003l249" n="249">Ne collata sibi forsan mysteria volvens</l>
                <l xml:id="d003l250" n="250">Efflueret fastu pectus muliebre superbo.</l>
                <l xml:id="d003l251" n="251">Hunc deus assiduis orantem fletibus olim</l>
                <l xml:id="d003l252" n="252">Audierat tandem; et noctis responsa per umbram</l>
                <l xml:id="d003l253" n="253">Tradiderat, non ante sui ventura sepulcri</l>
                <l xml:id="d003l254" n="254">Funera, quam fracto Deus illucesceret orbi</l>
                <l xml:id="d003l255" n="255">Inciperentque novae nova saecula currere gentis:</l>
                <l xml:id="d003l256" n="256">Hic igitur dulcem materno a pectore natum</l>
                <l xml:id="d003l257" n="257">Accipiens laetis animis et fronte serena</l>
                <l xml:id="d003l258" n="258">Dulce Deo carmen meritasque exsolvere grates</l>
                <l xml:id="d003l259" n="259">Coepit et ex alto missam clamabat Olympo</l>
                <l xml:id="d003l260" n="260">Progeniem et priscae venisse piacula culpae:</l>
                <l xml:id="d003l261" n="261">Et sic fatidicis solvit sua vocibus ora:</l>
                <l xml:id="d003l262" n="262">"Iam mea, sancte Pater, fueras velut ante locutus,</l>
                <l xml:id="d003l263" n="263">Ultima pacifico concludis tempora fine:</l>
                <l xml:id="d003l264" n="264">Namque Salutarem Partum, tua maxima dona,</l>
                <l xml:id="d003l265" n="265">Vidimus his oculis: his sustentavimus ulnis.</l>
                <l xml:id="d003l266" n="266">Immensam reseras lucem populique sub ora,</l>
                <l xml:id="d003l267" n="267">Mittis, ut omnigenas caelesti lumine gentes</l>
                <l xml:id="d003l268" n="268">Clarificet crescatque tuae nova gloria plebi."</l>
                <l xml:id="d003l269" n="269">Tum, Matri conversus, ait: Tua pectora, Virgo,</l>
                <l xml:id="d003l270" n="270">Languor et ingenti dolor implacabilis ictu</l>
                <l xml:id="d003l271" n="271">Stringet agens altum maesta in praecordia vulnus.</l>
                <l xml:id="d003l272" n="272">Tu genitum flebis plusquam flevere sorores</l>
                <l xml:id="d003l273" n="273">Heliades fratrem, plusquam vaga luxit Osirim</l>
                <l xml:id="d003l274" n="274">Uxor et Andromache parvum Astyanacta, Ceresque</l>
                <l xml:id="d003l275" n="275">Progeniem a nigro raptam Plutone sub umbras.</l>
                <l xml:id="d003l276" n="276">Heu! miseram Alcyonem videor tristemque videre</l>
                <l xml:id="d003l277" n="277">Thesea per Chios Ariadnam quaerere campos:</l>
                <l xml:id="d003l278" n="278">Tantalidem fletu lacrimis Cisseida vinces.</l>
                <l xml:id="d003l279" n="279">Sed patere: et forti tolerans mente omnia ferto.</l>
                <l xml:id="d003l280" n="280">Mercibus his emitur caelum talique petuntur.</l>
                <l xml:id="d003l281" n="281">Aetherii portus et vitae litora vento.</l>
                <l xml:id="d003l282" n="282">Ipse tibi vires Deus impluet: Ipse cadentem</l>
                <l xml:id="d003l283" n="283">Eriget et tecum casus comes ibit in omnis</l>
                <l xml:id="d003l284" n="284">Et tandem lacrimae in risus; in dulcia moeror</l>
                <l xml:id="d003l285" n="285">Gaudia transibit: toto veneraberis orbe.</l>
                <l xml:id="d003l286" n="286">Terrarum et summi regina vocabere caeli.</l>
                <l xml:id="d003l287" n="287">Ipse salutari, socios ubi laverit olim</l>
                <l xml:id="d003l288" n="288">Amne Puer nostrumque ad se genus omne vocarit,</l>
                <l xml:id="d003l289" n="289">Terrigenae tibi sacra ferent. Tibi candida servat</l>
                <l xml:id="d003l290" n="290">Saxa Paros: Tibi tura legunt adolenda Sabaei.</l>
                <l xml:id="d003l291" n="291">Ipse Tibi largos dudum Carmelus honores</l>
                <l xml:id="d003l292" n="292">Cogitat: et natos felicibus educat antris,</l>
                <l xml:id="d003l293" n="293">Qui Tibi perpetuam niveo testentur amictu</l>
                <l xml:id="d003l294" n="294">Munditiem montisque Tuum cum nomine nomen</l>
                <l xml:id="d003l295" n="295">Aeterna compage ligent. Tu mundior auro:</l>
                <l xml:id="d003l296" n="296">Tu nive candidior: Veneris Tu clarior astro,</l>
                <l xml:id="d003l297" n="297">Nec Tua virginitas partu vitiata, nec ullis</l>
                <l xml:id="d003l298" n="298">Iste Tuus poterit maculis nigrescere candor.</l>
                <l xml:id="d003l299" n="299">Propterea nec ad hunc fueras obnoxia morem</l>
                <l xml:id="d003l300" n="300">Legitimum et iuste poteras his parcere donis.</l>
                <l xml:id="d003l301" n="301">Tempus erit, quo sera olim nostri memor aetas</l>
                <l xml:id="d003l302" n="302">Hac sacrum solemne die Tibi ponet ad aras:</l>
                <l xml:id="d003l303" n="303">Luminaque ornatae longo feret ordine pompae.</l>
                <l xml:id="d003l304" n="304">Tunc Tuus aurata gradiens in veste sacerdos</l>
                <l xml:id="d003l305" n="305">Carmina nostra canet nubemque effundet odoram</l>
                <l xml:id="d003l306" n="306">Templa per et gratum rapiet procul aura vaporem.</l>
                <l xml:id="d003l307" n="307">Et quoniam vestris mea sunt vestigia plantis</l>
                <l xml:id="d003l308" n="308">Obvia, posteritas hanc appellabit Hypantem</l>
                <l xml:id="d003l309" n="309">Voce diem Graia, crebrisque erit ignea taedis."</l>
                <l xml:id="d003l310" n="310">Haec senior vates. Eadem praesaga canebat</l>
                <l xml:id="d003l311" n="311">Assidue, et repetens turbas vulgabat in omnes</l>
                <l xml:id="d003l312" n="312">Anna deo quae longa sui sacraverat aevi</l>
                <l xml:id="d003l313" n="313">Tempora. Non illam noctes excedere templo</l>
                <l xml:id="d003l314" n="314">Non cogebat hyems, non ignea solibus aestas;</l>
                <l xml:id="d003l315" n="315">Cunctaque sub memori servabat pectore Virgo.</l>
                <l xml:id="d003l316" n="316">Haec igitur famae novitas, caelique per altos</l>
                <l xml:id="d003l317" n="317">Incedens tractus vultu nova flamma corusco</l>
                <l xml:id="d003l318" n="318">Invidiae stimulis odiique ardente veneno</l>
                <l xml:id="d003l319" n="319">Succendere animos regis: mentemque superbam.</l>
                <l xml:id="d003l320" n="320">Rex erat Herodes Solymis de sanguine cretus</l>
                <l xml:id="d003l321" n="321">Gentis Idumeae: sceptrum Iudaea propago</l>
                <l xml:id="d003l322" n="322">Perdiderat: saevumque ferens invita tyrannum</l>
                <l xml:id="d003l323" n="323">Amissos regni veteris plorabat honores.</l>
                <l xml:id="d003l324" n="324">Ipse igitur regis metuens haec signa futuri.</l>
                <l xml:id="d003l325" n="325">Protinus innocuo Bethlemica rura cruore</l>
                <l xml:id="d003l326" n="326">Tinxit, et effusa ingenti per tecta, per agros</l>
                <l xml:id="d003l327" n="327">Caede, domos lacrimis implevit et aethera planctu,</l>
                <l xml:id="d003l328" n="328">Maerentes Erebi campos insontibus umbris:</l>
                <l xml:id="d003l329" n="329">Sed neque quod scelus infelix tentavit adeptum est.</l>
                <l xml:id="d003l330" n="330">Nam vigilante levi dederat Pater ista ministro</l>
                <l xml:id="d003l331" n="331">Quae ferret mandata seni, cui tradita dudum</l>
                <l xml:id="d003l332" n="332">Cura novi partus fuerat teneraeque Parentis.</l>
                <l xml:id="d003l333" n="333">"Subtrahe venturo Puerum Matremque periclo:</l>
                <l xml:id="d003l334" n="334">Et pete Niligenas: cladem et saevissima iussa</l>
                <l xml:id="d003l335" n="335">Rex parat Infanti: sparso iam rura natabunt</l>
                <l xml:id="d003l336" n="336">Sanguine: de matrum sinibus sua pignora miles</l>
                <l xml:id="d003l337" n="337">Auferet, allidens teneras ad marmora frontes</l>
                <l xml:id="d003l338" n="338">Atque in frusta secans parvos crudeliter artus</l>
                <l xml:id="d003l339" n="339">Sparget et ingenti resonabunt omnia luctu."</l>
                <l xml:id="d003l340" n="340">Territus hoc monitu senior vicina petivit</l>
                <l xml:id="d003l341" n="341">Regna Phari et Libycis contermina Syrtibus arva,</l>
                <l xml:id="d003l342" n="342">Hermopolimque domum totam perduxit in urbem:</l>
                <l xml:id="d003l343" n="343">Mox Theben, quondam portis celeberrima centum</l>
                <l xml:id="d003l344" n="344">Moenia pensilibus tectis templisque deorum</l>
                <l xml:id="d003l345" n="345">Claruit, imperium cum rex Busiris habebat.</l>
                <l xml:id="d003l346" n="346">Dehinc Memphitis agros, feriunt ubi sidera celsae</l>
                <l xml:id="d003l347" n="347">Pyramides, opus aeterna memorabile fama.</l>
                <l xml:id="d003l348" n="348">Hic tandem hospitio patrii susceptus amici</l>
                <l xml:id="d003l349" n="349">Artifices versare manus victumque labore</l>
                <l xml:id="d003l350" n="350">Rimari et durae studuit succurrere sorti.</l>
                <l xml:id="d003l351" n="351">Utque erat ingenio praestans usuque peritus</l>
                <l xml:id="d003l352" n="352">Assiduo, et quoniam rebus sollertia maior</l>
                <l xml:id="d003l353" n="353">Semper adest miseris animumque exercet egestas,</l>
                <l xml:id="d003l354" n="354">Virtutis non pauca suae monumenta reliquit.</l>
                <l xml:id="d003l355" n="355">Ipse Miron laudasset opus, laudasset et ipse</l>
                <l xml:id="d003l356" n="356">Proxiteles, nec Phidiaco cessisset honori.</l>
                <l xml:id="d003l357" n="357">Seu ferrum, seu mallet ebur, seu sculpere cedrum,</l>
                <l xml:id="d003l358" n="358">Promptus erat: tabulis omnes inscripsit ahenis</l>
                <l xml:id="d003l359" n="359">Arsacidas Parthosque duces et gentis Achivae</l>
                <l xml:id="d003l360" n="360">Cecropidas, et qui regni tenuere Latini</l>
                <l xml:id="d003l361" n="361">Litore Murranos, post quos Troiana propago,</l>
                <l xml:id="d003l362" n="362">Silvius Albana stabat cum prole sedensque</l>
                <l xml:id="d003l363" n="363">Augustus cum patre alto sublimis in auro.</l>
                <l xml:id="d003l364" n="364">Et Ptolemaeorum seriem Nilumque per agros</l>
                <l xml:id="d003l365" n="365">Aethiopum curvis volventem flumina ripis</l>
                <l xml:id="d003l366" n="366">Finxit et excelsam nocturna lampade turrim</l>
                <l xml:id="d003l367" n="367">Aequore lucentem Phario, sparsasque regentem</l>
                <l xml:id="d003l368" n="368">Tempestate rates et fessos turbine nautas.</l>
                <l xml:id="d003l369" n="369">Hoc fabri senioris opus, nec vile recepit</l>
                <l xml:id="d003l370" n="370">Hoc opere ex tanto pretium parvamve peculi</l>
                <l xml:id="d003l371" n="371">Congeriem: his studiis vitam exsiliumque trahebat</l>
                <l xml:id="d003l372" n="372">Laetius, et magno victum quaerebat alumno.</l>
                <l xml:id="d003l373" n="373">Tum Romae parebat ager Memphiticus: olim</l>
                <l xml:id="d003l374" n="374">Divitis Aegypti sceptrum Ptolemaea propago</l>
                <l xml:id="d003l375" n="375">Gesserat: at regni princeps ac seminis auctor</l>
                <l xml:id="d003l376" n="376">Unus Alexandri comitum fuit: ipse potentem</l>
                <l xml:id="d003l377" n="377">Perdomuit Libyam circumque iacentia regna</l>
                <l xml:id="d003l378" n="378">Cyrenes Arabumque procul laeta arva subegit.</l>
                <l xml:id="d003l379" n="379">Mox tantas Philadelphus opes patre digna propago</l>
                <l xml:id="d003l380" n="380">Suscepit Sophiae specimen, clarusque Minervae</l>
                <l xml:id="d003l381" n="381">Cultor et imperium tenuit cum fratre Cerauno.</l>
                <l xml:id="d003l382" n="382">Stirps extrema domus tantae Dionysius aevo</l>
                <l xml:id="d003l383" n="383">Et virtute minor, nec nomine dignus avorum:</l>
                <l xml:id="d003l384" n="384">Omne suae gentis decus obscuravit et uno</l>
                <l xml:id="d003l385" n="385">In scelere extincta est longaevae gloria laudis.</l>
                <l xml:id="d003l386" n="386">Hic fuit extinctor Magni, qui Caesaris arma</l>
                <l xml:id="d003l387" n="387">Fortunaeque graves fluctus pro civibus et pro</l>
                <l xml:id="d003l388" n="388">Libertate tulit patria, cui numina, si non</l>
                <l xml:id="d003l389" n="389">Et caelos fortuna regit, post fata dedisse</l>
                <l xml:id="d003l390" n="390">Atria crediderim Stygiis minus aspera campis.</l>
                <l xml:id="d003l391" n="391">Tunc erat Hermopoli foliis pomoque salubri</l>
                <l xml:id="d003l392" n="392">Utilis aegrotis arbor, quae virgine visa</l>
                <l xml:id="d003l393" n="393">Pignore cum parvo summum flexisse cacumen</l>
                <l xml:id="d003l394" n="394">Fertur, et occulti numen sensisse Tonantis.</l>
                <l xml:id="d003l395" n="395">Haec erat a Medis arbos translata colonis</l>
                <l xml:id="d003l396" n="396">Perpetuo frondens et medica mala ferebat.</l>
                <l xml:id="d003l397" n="397">Parthenices primo ingressu simulacra per omnem</l>
                <l xml:id="d003l398" n="398">Legimus Aegyptum subita cecidisse ruina</l>
                <l xml:id="d003l399" n="399">Et collisa solo: iacuit resupinus Anubis:</l>
                <l xml:id="d003l400" n="400">Cornibus auratis solio ruit Isis ab alto.</l>
                <l xml:id="d003l401" n="401">Occidit extemplo luctu quaesitus Osiris.</l>
                <l xml:id="d003l402" n="402">Sicut cum trepidi per caeca silentia fures</l>
                <l xml:id="d003l403" n="403">Noctis eunt taciti vigilantque ad furta, repente</l>
                <l xml:id="d003l404" n="404">Si densas abigat lux improvisa tenebras,</l>
                <l xml:id="d003l405" n="405">Diffugiunt lucemque timent ceduntque diei.</l>
                <l xml:id="d003l406" n="406">Attoniti vates illis responsa diebus</l>
                <l xml:id="d003l407" n="407">Nulla dabant stabatque oculos immotus aruspex.</l>
                <l xml:id="d003l408" n="408">Sparsa sacerdotes timido legere deorum</l>
                <l xml:id="d003l409" n="409">Frusta ministerio: coepit tunc perdere vires</l>
                <l xml:id="d003l410" n="410">Caeca superstitio verique exsurgere Patris</l>
                <l xml:id="d003l411" n="411">Cultus et occulto Superum latrea favore.</l>
                <l xml:id="d003l412" n="412">Quo studio natum, qua sollicitudine Mater</l>
                <l xml:id="d003l413" n="413">Sancta quibus curis et qua curaverit arte,</l>
                <l xml:id="d003l414" n="414">Non si mille mihi Boreas inflaverit ora</l>
                <l xml:id="d003l415" n="415">Milleque veloces surgant in carmina linguae,</l>
                <l xml:id="d003l416" n="416">Expressisse satis liceat: tollebat in ulnas</l>
                <l xml:id="d003l417" n="417">Et figens oculis oculos praecordia flammis</l>
                <l xml:id="d003l418" n="418">Dulcibus urebat: teneros amplexibus artus</l>
                <l xml:id="d003l419" n="419">Stringebat lacrimans, roseae dabat oscula fronti</l>
                <l xml:id="d003l420" n="420">Ubereque exserto dulcem invitabat ad escam.</l>
                <l xml:id="d003l421" n="421">Expertem sermonis adhuc nec verba valentem</l>
                <l xml:id="d003l422" n="422">Solvere progeniem; summoque ardebat amore.</l>
                <l xml:id="d003l423" n="423">Cum primum dulces Infans proferre loquelas</l>
                <l xml:id="d003l424" n="424">Coepit et alternis vestigia figere plantis,</l>
                <l xml:id="d003l425" n="425">Mater ei tunicas habiles ordita novumque</l>
                <l xml:id="d003l426" n="426">Vestis opus: niveo puerum velavit amictu,</l>
                <l xml:id="d003l427" n="427">Suspiciensque polos inquit: "Date, Numina, vesti</l>
                <l xml:id="d003l428" n="428">Incrementa meae: Pueri cum corpore semper</l>
                <l xml:id="d003l429" n="429">Crescat et ad sanctos ultro se accommodet artus.</l>
                <l xml:id="d003l430" n="430">Non gladium tineamve ferat: non trita senectae</l>
                <l xml:id="d003l431" n="431">Cedat et haec nostri durent monumenta laboris".</l>
                <l xml:id="d003l432" n="432">Sic ait. Et tenui gaudentem cyclade natum</l>
                <l xml:id="d003l433" n="433">Spectabat defixa oculos dextraque regebat</l>
                <l xml:id="d003l434" n="434">Ambiguos gressus. In pignore provida semper</l>
                <l xml:id="d003l435" n="435">Sollicitae mens Matris erat: pia volvere verba</l>
                <l xml:id="d003l436" n="436">Et Superum laudare Patrem studiosa monebat</l>
                <l xml:id="d003l437" n="437">Atque, manu victum quaerens, sub paupere tecto</l>
                <l xml:id="d003l438" n="438">Assiduum tractabat opus: non mobilis illi</l>
                <l xml:id="d003l439" n="439">Frons erat aut subito pectus mutabile motu.</l>
                <l xml:id="d003l440" n="440">Grata sed illius mentem vultumque decoro</l>
                <l xml:id="d003l441" n="441">Pondere firmabat gravitas: non maesta nec atrum</l>
                <l xml:id="d003l442" n="442">Torva supercilium nec aperto effusa cachinno</l>
                <l xml:id="d003l443" n="443">Sed clara et miti facies condita lepore:</l>
                <l xml:id="d003l444" n="444">Non ridens, non tristis erat, sed mixtus utroque</l>
                <l xml:id="d003l445" n="445">Vultus humique oculos semper conversa nitentes</l>
                <l xml:id="d003l446" n="446">Offuscare decus vivamque abscondere formam</l>
                <l xml:id="d003l447" n="447">Cura fuit: semper vulgus, manifestaque semper</l>
                <l xml:id="d003l448" n="448">Compita: congressus hominum vitavit et ora.</l>
                <l xml:id="d003l449" n="449">Gaudia Natus erat, Natus solatia, Natus</l>
                <l xml:id="d003l450" n="450">Curarum lenimen erat: Matri ista voluptas</l>
                <l xml:id="d003l451" n="451">Sola fuit: terram membris habitabat, Olympum</l>
                <l xml:id="d003l452" n="452">Mente nec a studiis potuisset talibus umquam</l>
                <l xml:id="d003l453" n="453">Divelli: pietas imis immersa medullis</l>
                <l xml:id="d003l454" n="454">Haeserat et firmas virtus incocta sub alto</l>
                <l xml:id="d003l455" n="455">Pectore radices, pulsa undique sorde, per omnes</l>
                <l xml:id="d003l456" n="456">Spargebat late sinceri corporis artus.</l>
                <l xml:id="d003l457" n="457">His superaddiderat divinae semina lucis,</l>
                <l xml:id="d003l458" n="458">Caelestique Pater totam lustraverat igne.</l>
                <l xml:id="d003l459" n="459">Non Illam terrenus amor: non ulla caduci</l>
                <l xml:id="d003l460" n="460">Cura boni, non spes vitae: non tristis imago</l>
                <l xml:id="d003l461" n="461">Horriferae mortis, nec honor, nec fama movebat.</l>
                <l xml:id="d003l462" n="462">Hic fuit a prima servatus origine semper</l>
                <l xml:id="d003l463" n="463">Vivendi modus ad gelidi nigra usque sepulcri</l>
                <l xml:id="d003l464" n="464">Limina; sicut enim assiduis quae vapulat undis</l>
                <l xml:id="d003l465" n="465">Dura silex immota manet, nec murmura ponti,</l>
                <l xml:id="d003l466" n="466">Nec metuit ventos tempestatesque sonoras,</l>
                <l xml:id="d003l467" n="467">Quoque magis premitur, tanto fit levior aestu,</l>
                <l xml:id="d003l468" n="468">Sic inconcussum firmato robore pectus</l>
                <l xml:id="d003l469" n="469">Fortunae quascumque minas, quascumque labores,</l>
                <l xml:id="d003l470" n="470">Aerumnasque tulit: patiens terit omnia virtus.</l>
                <l xml:id="d003l471" n="471">Aegyptus pluviam nescit, sed lata quotannis</l>
                <l xml:id="d003l472" n="472">Cum premit aequorei Sol humida brachia Cancri</l>
                <l xml:id="d003l473" n="473">Arva rigat Nilus: verum his fecundior annis</l>
                <l xml:id="d003l474" n="474">Exiit et campos melioribus imbuit undis</l>
                <l xml:id="d003l475" n="475">Largius et segetes illis et poma diebus</l>
                <l xml:id="d003l476" n="476">Protulit omnis ager: praesentia numina Tellus</l>
                <l xml:id="d003l477" n="477">Sensit et illius radiis felicibus aether</l>
                <l xml:id="d003l478" n="478">Intima maiori complevit viscera partu.</l>
                <l xml:id="d003l479" n="479">Iam ferus Herodes fato sublatus ad undam</l>
                <l xml:id="d003l480" n="480">Raptus erat Stygiam, aeterna cruciandus Erinny:</l>
                <l xml:id="d003l481" n="481">Et post prima fugae iam septima venerat aestas</l>
                <l xml:id="d003l482" n="482">Tempora, iamque pedes Puer exercebat et ora</l>
                <l xml:id="d003l483" n="483">Rectius et formae dulci florebat honore,</l>
                <l xml:id="d003l484" n="484">Cum Divis iterum Galilaea monentibus arva</l>
                <l xml:id="d003l485" n="485">Ocius Aegypti Laribus petiere relictis:</l>
                <l xml:id="d003l486" n="486">Nec Bethlem tetigere domos nec rura Sionis</l>
                <l xml:id="d003l487" n="487">Archeleos nam tunc Solyma regnabat in ora</l>
                <l xml:id="d003l488" n="488">Natorum primi Herodis saevissimus: illo</l>
                <l xml:id="d003l489" n="489">Post lustrum expulso, dulci cum pignore Mater</l>
                <l xml:id="d003l490" n="490">Longaevusque senex ad primi maxima veris</l>
                <l xml:id="d003l491" n="491">Orgia, cum typico faciunt sollemniter agno,</l>
                <l xml:id="d003l492" n="492">Convenere. Puer subitae sese abdidit umbra</l>
                <l xml:id="d003l493" n="493">Nubis ab aspectu Matris sublatus, in alta</l>
                <l xml:id="d003l494" n="494">Templa sacerdotes inter, legisque magistros</l>
                <l xml:id="d003l495" n="495">Mirantem vario tenuit problemate turbam.</l>
                <l xml:id="d003l496" n="496">Tres illum gemebunda dies, tres anxia noctes</l>
                <l xml:id="d003l497" n="497">Agnatos notosque inter per rura, per urbem,</l>
                <l xml:id="d003l498" n="498">Cum tremulo consorte Parens quaesivit et auras</l>
                <l xml:id="d003l499" n="499">Questibus implevit lacrimisque tepentibus ora;</l>
                <l xml:id="d003l500" n="500">Saepius haec iterans: "Magni, mi Nate, Tonantis</l>
                <l xml:id="d003l501" n="501">Progenies, si terram habitas, Te ostende Parenti:</l>
                <l xml:id="d003l502" n="502">An potes ardorem hunc afflictae spernere mentis?</l>
                <l xml:id="d003l503" n="503">Si caelos, aeterna Patris si regna petisti,</l>
                <l xml:id="d003l504" n="504">Me quoque depositis in sidera collige membris,</l>
                <l xml:id="d003l505" n="505">Vel vivam me tolle precor: quo veneris, aequum est</l>
                <l xml:id="d003l506" n="506">Me quoque, Nate, sequi: Tuus est ex sanguine sanguis:</l>
                <l xml:id="d003l507" n="507">Ex membris tua membra meis, ex corpore corpus:</l>
                <l xml:id="d003l508" n="508">Quod totiens alimenta dedit Tibi lactea pectus</l>
                <l xml:id="d003l509" n="509">Ferre potes tantis curarum molibus angi?"</l>
                <l xml:id="d003l510" n="510">Tertia lux aderat, cum se quaerentibus ultro</l>
                <l xml:id="d003l511" n="511">Obtulit, et media sese monstravit in aede.</l>
                <l xml:id="d003l512" n="512">Tunc illum formosa Parens amplexa. "Quid - inquit -</l>
                <l xml:id="d003l513" n="513">Nate, tot in lacrimas tanta in suspiria mittis</l>
                <l xml:id="d003l514" n="514">Me miseram? tristemque virum? Tunc, lumina tollens</l>
                <l xml:id="d003l515" n="515">In Matrem, genitus dulces se misit in ulnas.</l>
                <l xml:id="d003l516" n="516">Et post ter senas hiemes, cum sidera Capri</l>
                <l xml:id="d003l517" n="517">Linqueret Hydrophoro iuveni vicinus Apollo,</l>
                <l xml:id="d003l518" n="518">Caeligenam sobolem placido sermone precata est,</l>
                <l xml:id="d003l519" n="519">Tethyos ut latices dulci mutaret Iaccho:</l>
                <l xml:id="d003l520" n="520">Albaque purpureas assumeret unda colores</l>
                <l xml:id="d003l521" n="521">Ornaretque novo convivia sancta liquore.</l>
                <l xml:id="d003l522" n="522">Tum primum veteri Deus innotescere mundo</l>
                <l xml:id="d003l523" n="523">Coepit, et antiqui nebulas excludere saecli.</l>
                <l xml:id="d003l524" n="524">Propterea Stygio fervens Iudaea furore</l>
                <l xml:id="d003l525" n="525">Terribiles Illi poenas commentaque fraudis</l>
                <l xml:id="d003l526" n="526">Struxit inauditae: sub iniquo iudice tandem</l>
                <l xml:id="d003l527" n="527">Damnatum fixere cruci, quem pallida Mater</l>
                <l xml:id="d003l528" n="528">Contemplata diu stetit et, suspiria ducens,</l>
                <l xml:id="d003l529" n="529">Cum vellet clamare, sonus non affuit ori.</l>
                <l xml:id="d003l530" n="530">Ploranti lacrimae deerant: cum tangere corpus</l>
                <l xml:id="d003l531" n="531">Tentat et ad tristes extendere brachia plantas,</l>
                <l xml:id="d003l532" n="532">Phidiacae similis statuae sine sensibus haesit.</l>
                <l xml:id="d003l533" n="533">Corda sopor gelidus clausit: cava lumina nubes</l>
                <l xml:id="d003l534" n="534">Texit et amisso ceciderunt robore membra.</l>
                <l xml:id="d003l535" n="535">Ast, ubi collapsam famulae comitesque levarunt,</l>
                <l xml:id="d003l536" n="536">Atque fatigatas sensim vigor imbuit artus,</l>
                <l xml:id="d003l537" n="537">Converso ad Natum tales dedit ore querelas.</l>
                <l xml:id="d003l538" n="538">"O decus: o placidum divinae frontis honorem:</l>
                <l xml:id="d003l539" n="539">O faciem, o mitis clementia lumina vultus:</l>
                <l xml:id="d003l540" n="540">O sine fraude manus, o nescia criminis ora,</l>
                <l xml:id="d003l541" n="541">Ora meo totiens gremio inclinata meaque</l>
                <l xml:id="d003l542" n="542">Contrectata manu totiens primisque sub annis</l>
                <l xml:id="d003l543" n="543">Hoc misero nutrita sinu, gestata lacertis</l>
                <l xml:id="d003l544" n="544">Membra meis totiens summoque ex aethere miris</l>
                <l xml:id="d003l545" n="545">Lapsa modis, quae me facitis sine coniuge matrem.</l>
                <l xml:id="d003l546" n="546">Non ego vos, et si Simeon crudelia fata</l>
                <l xml:id="d003l547" n="547">Praecinuit, tanto credebam nata dolori:</l>
                <l xml:id="d003l548" n="548">Nec paritura mihi tantum maeroris: et ausus</l>
                <l xml:id="d003l549" n="549">Est quisquam scelus hoc ingens? non horruit ergo</l>
                <l xml:id="d003l550" n="550">Mens humana nefas tantum? quid criminis in Te</l>
                <l xml:id="d003l551" n="551">Nate: quid et tantae potuit quis fingere culpae?</l>
                <l xml:id="d003l552" n="552">Tanta ne Lethaeos Manes audacia movit?</l>
                <l xml:id="d003l553" n="553">Tantane terrigenas homines dementia pressit?</l>
                <l xml:id="d003l554" n="554">Hoc livoris opus. Tantas amor improbus auri</l>
                <l xml:id="d003l555" n="555">Parturit insidias: haec sunt, dulcissima Proles,</l>
                <l xml:id="d003l556" n="556">Quae Te meque necant: sceleri scelus arma ministrat</l>
                <l xml:id="d003l557" n="557">Iustitiaeque ratis duplici perit obruta vento.</l>
                <l xml:id="d003l558" n="558">Flete, viri sanctaeque nurus: nulla audiit aetas</l>
                <l xml:id="d003l559" n="559">Par facinus: perit humana sub imagine mundi</l>
                <l xml:id="d003l560" n="560">Conditor ipse cavum caeli qui sustinet axem.</l>
                <l xml:id="d003l561" n="561">Terra, quid auctorum sceleris vestigia portas?</l>
                <l xml:id="d003l562" n="562">Auctorem cognosce tuum: date signa doloris</l>
                <l xml:id="d003l563" n="563">Sidera: damnatus invenis sub iudice falso,</l>
                <l xml:id="d003l564" n="564">Adiutore carens, inter furibunda relictus</l>
                <l xml:id="d003l565" n="565">Agmina, solus, inops, plantas, caput, ora manusque</l>
                <l xml:id="d003l566" n="566">Saucius et duro traiectus pectora ferro,</l>
                <l xml:id="d003l567" n="567">Unica desertae soboles, spes unica Matri,</l>
                <l xml:id="d003l568" n="568">Heu, moritur: virtuti honor hic: haec praemia dantur</l>
                <l xml:id="d003l569" n="569">Moribus innocuis? Prohibe tua lumina Titan.</l>
                <l xml:id="d003l570" n="570">Abde caput nebulis: aer precor indue noctem:</l>
                <l xml:id="d003l571" n="571">Omnia quae caeli gremio capiuntur: et ipsi</l>
                <l xml:id="d003l572" n="572">Si Deus hic vobis, Mariam miserascite caeli:</l>
                <l xml:id="d003l573" n="573">Et plorate mei mecum crudelia Nati</l>
                <l xml:id="d003l574" n="574">Funera: lugubrem Domini cognoscite casum.</l>
                <l xml:id="d003l575" n="575">Vae populo patribusque tuis, sanctissima quondam</l>
                <l xml:id="d003l576" n="576">Nunc scelerum sentina, Sion: tua crimina quantis</l>
                <l xml:id="d003l577" n="577">Te implicuere malis: unum quot funera funus</l>
                <l xml:id="d003l578" n="578">Parturiet! Lux una omnes pessumdedit annos.</l>
                <l xml:id="d003l579" n="579">Nate Dei, qui fers humana piacula solus</l>
                <l xml:id="d003l580" n="580">Me affligi simul atque tuos sentire dolores</l>
                <l xml:id="d003l581" n="581">Cogit amor: natura iubet: mihi ferrea plantas</l>
                <l xml:id="d003l582" n="582">Spicula: mortiferae penetrant mea pectora sentes</l>
                <l xml:id="d003l583" n="583">Cordaque dilaniant: miseros vix sustinet artus</l>
                <l xml:id="d003l584" n="584">Spiritus atque utinam tecum mihi, Nate, liceret</l>
                <l xml:id="d003l585" n="585">Afflictas finire dies et cedere vita.</l>
                <l xml:id="d003l586" n="586">Omnia Te nobis melius praesente ferebam:</l>
                <l xml:id="d003l587" n="587">Sed postquam Te livor edax et avara cupido</l>
                <l xml:id="d003l588" n="588">Oppressere, nihil superest, nisi triste et amarum.</l>
                <l xml:id="d003l589" n="589">Nulla meis sine te solatia, nulla voluptas</l>
                <l xml:id="d003l590" n="590">Rebus erit: Tecum pereunt mea gaudia: Tecum</l>
                <l xml:id="d003l591" n="591">Omne meum solamen obit: suspiria tantum</l>
                <l xml:id="d003l592" n="592">Singultusque mihi sine Te et lamenta supersunt.</l>
                <l xml:id="d003l593" n="593">Ah! quam dulce foret Matri, si viribus usus,</l>
                <l xml:id="d003l594" n="594">Nate, tuis propriae fugeres dispendia vitae.</l>
                <l xml:id="d003l595" n="595">At, postquam pietas et inenarrabilis ardor</l>
                <l xml:id="d003l596" n="596">Tanta pati tantoque premi te pondere cogunt,</l>
                <l xml:id="d003l597" n="597">Esto mei saltem memor et miserere tuorum,</l>
                <l xml:id="d003l598" n="598">Quos moriens inter tam saevos deseris hostes.</l>
                <l xml:id="d003l599" n="599">Postque tuos Matrem reditus, mi Nate, revise:</l>
                <l xml:id="d003l600" n="600">Et ne adeo magni teneat te cura Parentis</l>
                <l xml:id="d003l601" n="601">Ut tibi desertae subeant oblivia matris</l>
                <l xml:id="d003l602" n="602">Adventus sperare tuos concede Parenti:</l>
                <l xml:id="d003l603" n="603">Atque Tuos iterum vultus atque ora tueri.</l>
                <l xml:id="d003l604" n="604">Haec mihi spes lenimen erit curasque levabit</l>
                <l xml:id="d003l605" n="605">Ista fides: oro ne post tua funera linquas</l>
                <l xml:id="d003l606" n="606">Suspensam me, Nate, diu: sed Te ocius ipsum</l>
                <l xml:id="d003l607" n="607">Redde tuis: hoc materno da munus amori.</l>
                <l xml:id="d003l608" n="608">Spes est longa dolor promissaque munera amanti</l>
                <l xml:id="d003l609" n="609">Exspectare diu labor est: et pondus iniquum.</l>
                <l xml:id="d003l610" n="610">Hactenus etsi me casus timor iste futuri</l>
                <l xml:id="d003l611" n="611">Ambiguam premeret, tua quod tamen ora licebat</l>
                <l xml:id="d003l612" n="612">Cernere, nec vitae numquam taedebat et omnem</l>
                <l xml:id="d003l613" n="613">Tollebat tua sola salus mihi cognita curam.</l>
                <l xml:id="d003l614" n="614">Vita mihi semper posthac invisa futura est.</l>
                <l xml:id="d003l615" n="615">Nulla dies lacrimis umquam gemituque carebit:</l>
                <l xml:id="d003l616" n="616">Et vivam moriens: erit et vita ipsa sepulcrum.</l>
                <l xml:id="d003l617" n="617">Sola domo incerta lucem praetaesa latebo:</l>
                <l xml:id="d003l618" n="618">Propterea prohibe istius me, Nate, teneri</l>
                <l xml:id="d003l619" n="619">Exsilio vitae finemque impone dolori:</l>
                <l xml:id="d003l620" n="620">Atque dies praecide meos, neu desere Matrem</l>
                <l xml:id="d003l621" n="621">Hostiles inter turbas plebemque cruentam.</l>
                <l xml:id="d003l622" n="622">Ad nostros, ubi victor avos sub nocte latentes</l>
                <l xml:id="d003l623" n="623">Veneris, oro meum iubeas salvere nepotem:</l>
                <l xml:id="d003l624" n="624">Illum ad me duc, Nate, precor, tecumque resurgat.</l>
                <l xml:id="d003l625" n="625">Interea ipsa Tuos comites solabor et istos</l>
                <l xml:id="d003l626" n="626">Ne nimium casus timeant, studiosa rogabo".</l>
                <l xml:id="d003l627" n="627">Talibus aegra Parens ad Natum vocibus usa est.</l>
                <l xml:id="d003l628" n="628">Haec lamenta solum movere, tremoribus Alpes</l>
                <l xml:id="d003l629" n="629">Expressere metum collisaque saxa per auras</l>
                <l xml:id="d003l630" n="630">Terrifico strepuere sono. Titania lampas</l>
                <l xml:id="d003l631" n="631">Occidit extemplo medioque expalluit axe:</l>
                <l xml:id="d003l632" n="632">Astra simul solemque dies amisit: Olympum</l>
                <l xml:id="d003l633" n="633">Aequora tellurem subita nox abstulit umbra.</l>
                <l xml:id="d003l634" n="634">Ipsa repentinos rerum Natura tumultus</l>
                <l xml:id="d003l635" n="635">Admirata caput circumvertebat et, orbem</l>
                <l xml:id="d003l636" n="636">Perlustrans, tantorum operum discernere causas</l>
                <l xml:id="d003l637" n="637">Non valuit, sacrosque levans in sidera vultus,</l>
                <l xml:id="d003l638" n="638">"Numina mutato, dixit, mea regna lacessunt</l>
                <l xml:id="d003l639" n="639">Ordine: grande aliquid tantis elementa fatentur</l>
                <l xml:id="d003l640" n="640">Motibus: aut Superas iterum discordia vexat,</l>
                <l xml:id="d003l641" n="641">Aut opus immensum caelo Deus evocat: ingens</l>
                <l xml:id="d003l642" n="642">Insolitumque aliquid certe haec portenta loquuntur.</l>
                <l xml:id="d003l643" n="643">Signa dedit tellus, ut bene vertat, et astra".</l>
                <l xml:id="d003l644" n="644">Haec ait: attonitae caeca caligine gentes</l>
                <l xml:id="d003l645" n="645">Mersa sub aeternam timuerunt saecula noctem.</l>
                <l xml:id="d003l646" n="646">Fletibus his aderat iuvenis, qui, sponte relicta</l>
                <l xml:id="d003l647" n="647">Coniuge, dilecto voluit comes ire magistro.</l>
                <l xml:id="d003l648" n="648">Hunc igitur cum iam traheret suspiria Christus</l>
                <l xml:id="d003l649" n="649">Ultima et urgeret supremus anhelitus ora,</l>
                <l xml:id="d003l650" n="650">Singultire videns, flevit paulumque levatis</l>
                <l xml:id="d003l651" n="651">Luminibus, "Comitum - dixit - carissime, salve:</l>
                <l xml:id="d003l652" n="652">Quem neque blanditiis potuit mollire voluptas,</l>
                <l xml:id="d003l653" n="653">Non terrere minae, non inclinare labores.</l>
                <l xml:id="d003l654" n="654">Nunc habeo grates referamque fideliter olim,</l>
                <l xml:id="d003l655" n="655">Quod mea praetuleris viridi consortia vitae</l>
                <l xml:id="d003l656" n="656">Solus, et in casu comes es mihi solus acerbo.</l>
                <l xml:id="d003l657" n="657">Morte premor. Dare postremis mandata loquelis</l>
                <l xml:id="d003l658" n="658">Pauca sinor: fuit haec, licuit dum vivere, nobis,</l>
                <l xml:id="d003l659" n="659">Sed posthac tibi mater erit; tibi namque relinquo</l>
                <l xml:id="d003l660" n="660">Et curam et nomen nati. Servabis amorem</l>
                <l xml:id="d003l661" n="661">In Matrem, sobrine, meum: possessor et heres</l>
                <l xml:id="d003l662" n="662">Ipse meae pietatis eris: per saucia testor</l>
                <l xml:id="d003l663" n="663">Brachia, per plantas capitisque asperrima serta,</l>
                <l xml:id="d003l664" n="664">Huic miserae fer opem viduae: mox fronte parumper</l>
                <l xml:id="d003l665" n="665">In Mariam versa: "Tua sint haec pignora - dixit -,</l>
                <l xml:id="d003l666" n="666">Hic, mulier, tibi natus erit: solabitur aegram</l>
                <l xml:id="d003l667" n="667">Atque operam rebus dabit officiosus agendis.</l>
                <l xml:id="d003l668" n="668">Vive: nec adversos inter te desere casus</l>
                <l xml:id="d003l669" n="669">Nec fugias mala, nec quaeras: venientia ferto".</l>
                <l xml:id="d003l670" n="670">Sic fatus, posuit faciem: de fronte loquentis</l>
                <l xml:id="d003l671" n="671">Pallida confusus lacrimis cruor ibat in ora.</l>
                <l xml:id="d003l672" n="672">Talibus admonuit Matrem sine nomine matris,</l>
                <l xml:id="d003l673" n="673">Ne materna pium laniaret viscera nomen.</l>
                <l xml:id="d003l674" n="674">Suscepit iuvenis grate, matremque amitamque</l>
                <l xml:id="d003l675" n="675">Et satis officio fecit nati, atque nepotis,</l>
                <l xml:id="d003l676" n="676">Donec perfidiae crescens audacia passim</l>
                <l xml:id="d003l677" n="677">Castra Dei genus electum peregrina coegit</l>
                <l xml:id="d003l678" n="678">Litora et ignoti nova regna invisere mundi.</l>
                <l xml:id="d003l679" n="679">Tunc omnes patriam et Solymos liquere penates</l>
                <l xml:id="d003l680" n="680">Morte, vel exsilio pulsi. Robusta diserti</l>
                <l xml:id="d003l681" n="681">Tum Stephani pietas inter volitantia saxa</l>
                <l xml:id="d003l682" n="682">Enituit: templi praeceps Iacobus ab alto</l>
                <l xml:id="d003l683" n="683">Culmine deiectus fractis ad marmora membris,</l>
                <l xml:id="d003l684" n="684">Testis et exemplum fidei immortale reluxit.</l>
                <l xml:id="d003l685" n="685">Post longos tandem gemitus, post funera Natum</l>
                <l xml:id="d003l686" n="686">Prima resurgentem vidit: nam conscius Ipse</l>
                <l xml:id="d003l687" n="687">Materni maeroris, avos ubi traxit ab Orco,</l>
                <l xml:id="d003l688" n="688">Mane sub auroram ingenti cum luce, Parentis</l>
                <l xml:id="d003l689" n="689">Tecta subingrediens: "Quid tot singultibus - inquit,</l>
                <l xml:id="d003l690" n="690">Cara Parens, quid te fletu consumis acerbo?</l>
                <l xml:id="d003l691" n="691">En tua progenies adsum mecumque nepotis</l>
                <l xml:id="d003l692" n="692">Umbra tui: cognosce manus veteremque figuram</l>
                <l xml:id="d003l693" n="693">Oris et ista tuis mea membra simillima membris:</l>
                <l xml:id="d003l694" n="694">Cur tantos nostro sparsisti in funere planctus?</l>
                <l xml:id="d003l695" n="695">Ipse tuas gravius voces animique dolorem</l>
                <l xml:id="d003l696" n="696">Quam tormenta tuli sed iam aspera cuncta peregi:</l>
                <l xml:id="d003l697" n="697">Nil superest mortale in me, nil triste relictum.</l>
                <l xml:id="d003l698" n="698">Vicimus Infernos gentemque subegimus atram.</l>
                <l xml:id="d003l699" n="699">Pone metus curasque, Parens, hilarique beatum</l>
                <l xml:id="d003l700" n="700">Fronte diem celebra: parvo post tempore mecum</l>
                <l xml:id="d003l701" n="701">Immortalis eris, sceptrumque tenebis Olympi."</l>
                <l xml:id="d003l702" n="702">Sic fatus, subito tenues discessit in auras.</l>
                <l xml:id="d003l703" n="703">Hoc visu rediere animi viresque resumpsit</l>
                <l xml:id="d003l704" n="704">Parthenice amissas: per eburnea membra cucurrit</l>
                <l xml:id="d003l705" n="705">Purpureus color et formae revocavit honorem.</l>
                <l xml:id="d003l706" n="706">Sicut cum rapido nova gramina perculit aestu</l>
                <l xml:id="d003l707" n="707">Phoebus et egregium calor abstulit oris honorem,</l>
                <l xml:id="d003l708" n="708">Si novus humenti labatur ab aere nimbus,</l>
                <l xml:id="d003l709" n="709">Et scatebris riget omne solum, vetus intrat in herbas</l>
                <l xml:id="d003l710" n="710">Robur et agrorum redit instaurata venustas:</l>
                <l xml:id="d003l711" n="711">Narcissi caput extollunt, peneia ridet</l>
                <l xml:id="d003l712" n="712">Laurus et exsultant hilares per rura napeae.</l>
                <l xml:id="d003l713" n="713">Ipsa aderat, cum nube Deus circumdatus alba</l>
                <l xml:id="d003l714" n="714">Ivit in aetheriam sociis mirantibus arcem</l>
                <l xml:id="d003l715" n="715">Et cum flammiferae venit sub imagine linguae</l>
                <l xml:id="d003l716" n="716">Spiritus, ingenti resonans per tecta fragore.</l>
                <l xml:id="d003l717" n="717">Tum, nova paciferae fidei mandata ferentes</l>
                <l xml:id="d003l718" n="718">Discipuli Solymis orbem invasere relictis.</l>
                <l xml:id="d003l719" n="719">Tempore namque illo vires atque arma Quiritum</l>
                <l xml:id="d003l720" n="720">Humanum vicere genus, sed inermia Christi</l>
                <l xml:id="d003l721" n="721">Castra deos, veteres ausus imitata gigantum.</l>
                <l xml:id="d003l722" n="722">In vidua deserta domo rerum indiga virgo</l>
                <l xml:id="d003l723" n="723">Coniuge defuncto Natoque in regna recepto,</l>
                <l xml:id="d003l724" n="724">Ducebat tristi vitam maerore iacentem.</l>
                <l xml:id="d003l725" n="725">Iam caras olim comites Martham atque sororem</l>
                <l xml:id="d003l726" n="726">Eurus ad occiduum tulerat sine remige litus.</l>
                <l xml:id="d003l727" n="727">Propterea, amissi quaerens solatia Nati,</l>
                <l xml:id="d003l728" n="728">Palladiae collem dederant cui nomina silvae,</l>
                <l xml:id="d003l729" n="729">Et loca quae curare magis quondam Ille solebat,</l>
                <l xml:id="d003l730" n="730">Assidue, tamquam Prolem visura, petebat.</l>
                <l xml:id="d003l731" n="731">Impatiens amor est maioraque viribus audet</l>
                <l xml:id="d003l732" n="732">Seque reperturum credit quae ardentius optat.</l>
                <l xml:id="d003l733" n="733">Inter Caesareas arces Tyriosque colonos</l>
                <l xml:id="d003l734" n="734">Et vada Iordanis frontem Carmelus in auras</l>
                <l xml:id="d003l735" n="735">Tollit et, assiduos latices in vertice summo</l>
                <l xml:id="d003l736" n="736">Parturiens, silvas salientibus irrigat undis</l>
                <l xml:id="d003l737" n="737">Atque supercilio sensim demissus ab alto</l>
                <l xml:id="d003l738" n="738">Ultima Carpathium vestigia mittit in aequor</l>
                <l xml:id="d003l739" n="739">Abluiturque fretis, Paphiae quibus insula dives</l>
                <l xml:id="d003l740" n="740">Cingitur et Pharios videt alto a culmine fluctus.</l>
                <l xml:id="d003l741" n="741">Illinc perpetuis, ceu missi e fontibus amnes</l>
                <l xml:id="d003l742" n="742">Relligio et sacri fluxit reverentia cultus.</l>
                <l xml:id="d003l743" n="743">Quicquid habent alii montes pietatis, ab isto</l>
                <l xml:id="d003l744" n="744">Ducitur. Hac una plures e vite racemi</l>
                <l xml:id="d003l745" n="745">Diffusi late terras atque aequora complent.</l>
                <l xml:id="d003l746" n="746">Hinc Cartusiacis aeterna silentia claustris:</l>
                <l xml:id="d003l747" n="747">Hinc varias Benedictus oves collegit: ab isto</l>
                <l xml:id="d003l748" n="748">Canabe nodosa tunicas arcere fluentes</l>
                <l xml:id="d003l749" n="749">Lignipedes didicere viri. Quique arva colebant</l>
                <l xml:id="d003l750" n="750">Invia, et assiduo terras ardore calentes</l>
                <l xml:id="d003l751" n="751">Et quos Cyriacus de litore vexit Ibero,</l>
                <l xml:id="d003l752" n="752">Hinc orti, sanctum et summo genus aethere dignum.</l>
                <l xml:id="d003l753" n="753">Hinc nostri venere patres: habitacula montis</l>
                <l xml:id="d003l754" n="754">Culmen adhuc servat toto apparentia ponto,</l>
                <l xml:id="d003l755" n="755">Quae nostri posuere atavi. Modo possidet hostis</l>
                <l xml:id="d003l756" n="756">Barbarus: expulsae solem petiere cadentem</l>
                <l xml:id="d003l757" n="757">Arctoasque domos et gentis regna Latinae</l>
                <l xml:id="d003l758" n="758">Relliquiae antiqui generis vatumque propago,</l>
                <l xml:id="d003l759" n="759">Quae ferrugineos humeris circumdat amictus</l>
                <l xml:id="d003l760" n="760">Veste sub albenti, nec sumit ab arte colorem.</l>
                <l xml:id="d003l761" n="761">Huc igitur, si quando quies vacuumque negoti</l>
                <l xml:id="d003l762" n="762">Tempus erat, veniens, curas lenibat, et ipsa</l>
                <l xml:id="d003l763" n="763">Maiestate loci large oblectata redibat.</l>
                <l xml:id="d003l764" n="764">Propterea montana viri spelaea colentes,</l>
                <l xml:id="d003l765" n="765">Audito Illius fato, sublime sacellum</l>
                <l xml:id="d003l766" n="766">Apricis posuere iugis primi, atque quotannis</l>
                <l xml:id="d003l767" n="767">Sacra instaurantes hymnos et tura ferebant.</l>
                <l xml:id="d003l768" n="768">Namque ipsi sese mox ut vulgata salutis</l>
                <l xml:id="d003l769" n="769">Fama fuit, Christi magnis iunxere ministris,</l>
                <l xml:id="d003l770" n="770">Fautores operis sancti, sociosque laborum.</l>
                <l xml:id="d003l771" n="771">Propterea istorum longos servata per annos</l>
                <l xml:id="d003l772" n="772">Posteritas iungit Mariae cum nomine montis</l>
                <l xml:id="d003l773" n="773">Nomina Carmeli niveoque insignis amictu,</l>
                <l xml:id="d003l774" n="774">Perpetuum servat priscae pietatis honorem,</l>
                <l xml:id="d003l775" n="775">Hos quoque virginei penes et reverentia cultus</l>
                <l xml:id="d003l776" n="776">Praecipua servata fide, velut Herculis olim</l>
                <l xml:id="d003l777" n="777">Sacra Potitigenae custodivere nepotes.</l>
                <l xml:id="d003l778" n="778">Hoc Deus, hoc magnae Petri qui praesidet aulae</l>
                <l xml:id="d003l779" n="779">Pastor, et aeternis orbem moderatur habenis</l>
                <l xml:id="d003l780" n="780">Saepius accitis patribus sacroque senatu</l>
                <l xml:id="d003l781" n="781">Sanxit, et aera notis signata bifrontibus exstant.</l>
                <l xml:id="d003l782" n="782">Pastor in Antiochi celebres Ignatius agros</l>
                <l xml:id="d003l783" n="783">Venerat et sacros Petri sortitus honores,</l>
                <l xml:id="d003l784" n="784">Sancta per Assyrios pascebat ovilia campos:</l>
                <l xml:id="d003l785" n="785">Iste super mira nascentis origine Christi</l>
                <l xml:id="d003l786" n="786">Et teneri studiis aevi vitaeque prioris</l>
                <l xml:id="d003l787" n="787">Moribus ad Matrem dedit accepitque tabellas:</l>
                <l xml:id="d003l788" n="788">His adeo incaluit patriae caelestis amore,</l>
                <l xml:id="d003l789" n="789">Obvius ut fatis ultro progressus in ipsos</l>
                <l xml:id="d003l790" n="790">Se tulerit Traiani enses et in ora leonum.</l>
                <l xml:id="d003l791" n="791">Quin et, defuncti scrutatus corda satelles,</l>
                <l xml:id="d003l792" n="792">Auratis inscripta notis invenit Iesu</l>
                <l xml:id="d003l793" n="793">Nomina: sic gravibus dictis suasuque potenti</l>
                <l xml:id="d003l794" n="794">Intima discipuli penetrarat pectora Virgo,</l>
                <l xml:id="d003l795" n="795">Ac si quis Partho missurus spicula cornu</l>
                <l xml:id="d003l796" n="796">Cuspidis aeratae trahat impellatque sagittam.</l>
                <l xml:id="d003l797" n="797">Iamque propinquabant cani rugaeque venustam</l>
                <l xml:id="d003l798" n="798">Crispabant faciem formaeque inimica senectus</l>
                <l xml:id="d003l799" n="799">Venerat: at pulchros aetas ne frangeret artus,</l>
                <l xml:id="d003l800" n="800">Lumina ne longo iam caligantia fletu</l>
                <l xml:id="d003l801" n="801">Induerent tenebras fierentque obnoxia nocti,</l>
                <l xml:id="d003l802" n="802">Dicitur aeternum Matris pro funere Natus</l>
                <l xml:id="d003l803" n="803">Talibus alloquiis interpellasse Parentem:</l>
                <l xml:id="d003l804" n="804">"Magne Pater, qui me terrae ne regna perirent</l>
                <l xml:id="d003l805" n="805">Corpus et humanos iussisti assumere vultus,</l>
                <l xml:id="d003l806" n="806">Aspicis annoso Genetrix ut frigeat aevo</l>
                <l xml:id="d003l807" n="807">Deformisque situ senii tabescat, et annis</l>
                <l xml:id="d003l808" n="808">Curvetur gravibus: spatium vitale peregit:</l>
                <l xml:id="d003l809" n="809">Iam satis aerumnas inopisque incommoda vitae</l>
                <l xml:id="d003l810" n="810">Pertulit: assiduo satis est attrita labore,</l>
                <l xml:id="d003l811" n="811">Matris et eximiae ratio virtutis habenda est.</l>
                <l xml:id="d003l812" n="812">Da sceptrum caeleste meae promissaque Matri</l>
                <l xml:id="d003l813" n="813">Regna, Pater longaeque diem succedere nocti</l>
                <l xml:id="d003l814" n="814">Iam videat mutetque suos in gaudia luctus.</l>
                <l xml:id="d003l815" n="815">Et, quia nec vitae labem nec originis ullam</l>
                <l xml:id="d003l816" n="816">Novit et antiquum retinet sincera pudorem,</l>
                <l xml:id="d003l817" n="817">Maiestate Tua dignum non arbitror istud</l>
                <l xml:id="d003l818" n="818">Tam sanctum tellure pati putrescere corpus."</l>
                <l xml:id="d003l819" n="819">Sic ait: at, placido postquam Pater annuit ore,</l>
                <l xml:id="d003l820" n="820">In diversa leves praemisit regna ministros,</l>
                <l xml:id="d003l821" n="821">Qui comites olim vitae mortalis in unum</l>
                <l xml:id="d003l822" n="822">Colligerent Matrisque illos ad limina ferrent,</l>
                <l xml:id="d003l823" n="823">Obsequium Dominae, tumuloque extrema daturos</l>
                <l xml:id="d003l824" n="824">Officia et celebri ducturos funera ritu.</l>
                <l xml:id="d003l825" n="825">Ipse ferens textam Phoebi de lumine vestem,</l>
                <l xml:id="d003l826" n="826">Claraque bissenis Matri diademata flammis,</l>
                <l xml:id="d003l827" n="827">Nazareth ex alto petiit non solus Olympo:</l>
                <l xml:id="d003l828" n="828">Nam regem comitata suum caelestia passim</l>
                <l xml:id="d003l829" n="829">Agmina sollemnes fecere per aera pompas</l>
                <l xml:id="d003l830" n="830">Et festam duxere diem veterisque novaeque</l>
                <l xml:id="d003l831" n="831">Legis et ex omni volitabant ordine turmae.</l>
                <l xml:id="d003l832" n="832">Ante alios David et murice clarus et auro</l>
                <l xml:id="d003l833" n="833">Argutam plectro citharam pulsabat eburno</l>
                <l xml:id="d003l834" n="834">Et veteres ducebat avos, cupidusque videndi</l>
                <l xml:id="d003l835" n="835">Virgineos obitus, celeri per inania lapsu</l>
                <l xml:id="d003l836" n="836">Ibat et aetherio mulcebat nubila cantu,</l>
                <l xml:id="d003l837" n="837">Ceu cum fata gemens cycnus vicina canoro</l>
                <l xml:id="d003l838" n="838">Gutture et extrema canit ad sua funera voce.</l>
                <l xml:id="d003l839" n="839">Pone sequebantur vates: coma fusa per auras</l>
                <l xml:id="d003l840" n="840">Nabat et in tenui ventus ludebat amictu.</l>
                <l xml:id="d003l841" n="841">Parthenice angusto recubabat fessa cubili</l>
                <l xml:id="d003l842" n="842">Et lacrimans requiem orabat finemque laborum.</l>
                <l xml:id="d003l843" n="843">Progenies igitur Divorum astante corona</l>
                <l xml:id="d003l844" n="844">Sedit et aegrotam sic est affata Parentem:</l>
                <l xml:id="d003l845" n="845">"Alma Parens, mecum diuturna pericula quondam</l>
                <l xml:id="d003l846" n="846">Et sine me perpessa tribus mala plurima lustris,</l>
                <l xml:id="d003l847" n="847">Credideras forsan citius me nostra daturum</l>
                <l xml:id="d003l848" n="848">Regna tibi, quia Mater eras. Humana volebat</l>
                <l xml:id="d003l849" n="849">Hoc pietas et amor praeceps. Lex altera caelo est.</l>
                <l xml:id="d003l850" n="850">Nos etenim lento poenas et praemia semper</l>
                <l xml:id="d003l851" n="851">Cogimus ire gradu, meritis ut praemia crescant</l>
                <l xml:id="d003l852" n="852">Et vitare gravem nedum sollertia possit</l>
                <l xml:id="d003l853" n="853">Verum et segnities poenam: clementia summi</l>
                <l xml:id="d003l854" n="854">Tanta Patris tali humanum genus arte gubernat.</l>
                <l xml:id="d003l855" n="855">Haec mora longa, fuit pietas et gratia maior:</l>
                <l xml:id="d003l856" n="856">Semper enim tibi crevit honor, tua gloria semper</l>
                <l xml:id="d003l857" n="857">Aucta magis: iam prima sibi loca vendicat inter</l>
                <l xml:id="d003l858" n="858">Spirituum sanctos coetus in vertice mundi.</l>
                <l xml:id="d003l859" n="859">Nam, quo quisque magis sortem patienter acerbam</l>
                <l xml:id="d003l860" n="860">Pertulerit vivens, tanto sublimius ibit</l>
                <l xml:id="d003l861" n="861">Orbe alio Patrique magis vicina tenebit</l>
                <l xml:id="d003l862" n="862">Tecta meo: felix igitur cui victa voluptas</l>
                <l xml:id="d003l863" n="863">Terga dedit, longi quem non fregere labores.</l>
                <l xml:id="d003l864" n="864">Humanae spatium vitae componere fas est</l>
                <l xml:id="d003l865" n="865">Hippodromo, celeres per quem rota fervida currus</l>
                <l xml:id="d003l866" n="866">Volvit et assiduo concretus pulvere sudor</l>
                <l xml:id="d003l867" n="867">Membra virum tepido reddit deformia limo.</l>
                <l xml:id="d003l868" n="868">Ambigui rerum eventus, suspiria longo</l>
                <l xml:id="d003l869" n="869">Cum gemitu, lacrimis turgentia lumina, pallor</l>
                <l xml:id="d003l870" n="870">Plumbeus, exsangui tristes formidine vultus</l>
                <l xml:id="d003l871" n="871">Cura vigil, labor ossa domans, dolor anxius omnem</l>
                <l xml:id="d003l872" n="872">Sollicitant hominum vitam terraque marique</l>
                <l xml:id="d003l873" n="873">Obiciunt sese passim: prudentia frenis</l>
                <l xml:id="d003l874" n="874">Talibus humanos ausus divina coercet</l>
                <l xml:id="d003l875" n="875">Tranquillamque negat pacem mortalibus aegris;</l>
                <l xml:id="d003l876" n="876">Enervare solent securas otia mentes</l>
                <l xml:id="d003l877" n="877">Et vitiis umbrare animas ut pulvis aquoso</l>
                <l xml:id="d003l878" n="878">Imbre coit levibusque rapi iam nescit ab euris,</l>
                <l xml:id="d003l879" n="879">Sic adversa premit sensus fortuna rebelles</l>
                <l xml:id="d003l880" n="880">Et cogit parere Deo morbosque labantes</l>
                <l xml:id="d003l881" n="881">Pellit et ardentes in pectore mitigat aestus.</l>
                <l xml:id="d003l882" n="882">Ut sale consperso longos servantur in usus</l>
                <l xml:id="d003l883" n="883">Viscera, nec laedi sanie nec tempore possunt,</l>
                <l xml:id="d003l884" n="884">Sic duris animi rebus firmantur et omnem</l>
                <l xml:id="d003l885" n="885">Abiciunt pestis causam: sors aspera tutum</l>
                <l xml:id="d003l886" n="886">Praebet iter: via sidereas haec ducit in arces.</l>
                <l xml:id="d003l887" n="887">Hac rate ferventes pelagi superenatat undas,</l>
                <l xml:id="d003l888" n="888">Qui petit aeterni portus et litora regni.</l>
                <l xml:id="d003l889" n="889">Vidisti qui me casus volvere meosque.</l>
                <l xml:id="d003l890" n="890">Communi exsilio pulsi variisque per orbem</l>
                <l xml:id="d003l891" n="891">Suppliciis acti sorte exercentur iniqua.</l>
                <l xml:id="d003l892" n="892">Et nunc extremis Gallorum finibus exsul</l>
                <l xml:id="d003l893" n="893">Martha sororque latent, quas implacata malignis</l>
                <l xml:id="d003l894" n="894">Gens odiis vento exposuit pelagoque minaci</l>
                <l xml:id="d003l895" n="895">Ipse dedi faciles cursus Euroque secundo</l>
                <l xml:id="d003l896" n="896">Per Rhodon et Cretae fines et Neriton altam:</l>
                <l xml:id="d003l897" n="897">Scyllaeumque fretum, Tyrrhena per aequore vectas</l>
                <l xml:id="d003l898" n="898">Litore longinquo exposui, qua Gallicus altum</l>
                <l xml:id="d003l899" n="899">Illabens Rhodanus Cyrnaeas dividit undas.</l>
                <l xml:id="d003l900" n="900">Hactenus haec. Iam tempus adest, ut inertia vitae</l>
                <l xml:id="d003l901" n="901">Pondera deiciens, caelum supremaque mundi</l>
                <l xml:id="d003l902" n="902">Regna petas et promisso potiaris Olympo."</l>
                <l xml:id="d003l903" n="903">Haec Genitus. Laeto Genetrix haec reddidit ore.</l>
                <l xml:id="d003l904" n="904">"Nate, diu exspectate mihi multisque vocate</l>
                <l xml:id="d003l905" n="905">Suppliciis, tandem exsilio finem atque labori</l>
                <l xml:id="d003l906" n="906">Pone meo: cur tantum, oro, mea gaudia differs?</l>
                <l xml:id="d003l907" n="907">Sed tamen ante tuos isto quod e corpore migrem,</l>
                <l xml:id="d003l908" n="908">Da videam fratres: Stygiosque hinc eice Manes:</l>
                <l xml:id="d003l909" n="909">Ne mihi Tartarei vultus tristesve figurae</l>
                <l xml:id="d003l910" n="910">Horrorem incutiant mortis gelidumque timorem."</l>
                <l xml:id="d003l911" n="911">Necdum finierat: cum iam duodena per auras</l>
                <l xml:id="d003l912" n="912">Laeta cohors aderat. Cilicum revocatus ab oris</l>
                <l xml:id="d003l913" n="913">Hic erat; a Graecis alius trans Pelion atque</l>
                <l xml:id="d003l914" n="914">Tethios Euboicae fluctus, Minoiaque arva,</l>
                <l xml:id="d003l915" n="915">Et mare Carpathium; sitientibus alter ab Indis;</l>
                <l xml:id="d003l916" n="916">Alter ab Aethiopum siccis translatus harenis,</l>
                <l xml:id="d003l917" n="917">Transque domos Arabum Rubri trans litora ponti.</l>
                <l xml:id="d003l918" n="918">Ille per Europae populos a gente Latina</l>
                <l xml:id="d003l919" n="919">Transierat veniens Siculos Pelopisque Penates,</l>
                <l xml:id="d003l920" n="920">Phoebeamque Rhodum sparsasque per aequora terras.</l>
                <l xml:id="d003l921" n="921">Mox animos Erebi quot erant per tecta, per auras</l>
                <l xml:id="d003l922" n="922">In caecum Deus ire chaos mandavit et altis</l>
                <l xml:id="d003l923" n="923">Immergi tenebris atque intra Tartara claudi.</l>
                <l xml:id="d003l924" n="924">Tum niveam mentem domibus dissolvit opacis</l>
                <l xml:id="d003l925" n="925">Et super iniecit tulerat quae dona Parenti:</l>
                <l xml:id="d003l926" n="926">At gelidum tepido iacuit sine sanguine corpus</l>
                <l xml:id="d003l927" n="927">Splenduit aetherio mens immortalis amictu:</l>
                <l xml:id="d003l928" n="928">Cui Superum mirata cohors arridet et altis</l>
                <l xml:id="d003l929" n="929">Gaudia scintillant animis dominamque salutant.</l>
                <l xml:id="d003l930" n="930">Insonuere poli longeque auditus ab alto</l>
                <l xml:id="d003l931" n="931">Concentus mixtumque melos: pars ocius acta</l>
                <l xml:id="d003l932" n="932">Clarius et cantu late resonabat acuto:</l>
                <l xml:id="d003l933" n="933">Tarda ibat graviore sono: qui sidera volvunt</l>
                <l xml:id="d003l934" n="934">Nunc gelidum versus Boream pigrumque Bootem,</l>
                <l xml:id="d003l935" n="935">Nunc Austros contra, caelique latentis ad axem</l>
                <l xml:id="d003l936" n="936">Cursibus assiduis orbes: qui lucida parvo</l>
                <l xml:id="d003l937" n="937">Circuitu versant in summis orbibus astra,</l>
                <l xml:id="d003l938" n="938">Hi quoque concordi vocum discrimine carmen</l>
                <l xml:id="d003l939" n="939">Immortale dabant: Tellus, mare risit et aer</l>
                <l xml:id="d003l940" n="940">Ipsa sinu Matrem Proles complexa per altos</l>
                <l xml:id="d003l941" n="941">Aeris ascendit tractus iuxtaque paternum,</l>
                <l xml:id="d003l942" n="942">Ad laevam solium sublimi in sede locavit.</l>
                <l xml:id="d003l943" n="943">Interea missi strato imposuere feretro</l>
                <l xml:id="d003l944" n="944">Solliciti exanimum corpus gremioque dederunt</l>
                <l xml:id="d003l945" n="945">Vallis, ubi magnum mundi et generale futurum est</l>
                <l xml:id="d003l946" n="946">Iudicium et tali signarunt carmine marmor.</l>
                <l xml:id="d003l947" n="947">- Parthenice Divum Dominae Matrique Tonantis -</l>
                <l xml:id="d003l948" n="948">Terga ferae Titan Nemeae extrema tenebat</l>
                <l xml:id="d003l949" n="949">Fulgentem Cratera inter claramque Coronam.</l>
                <l xml:id="d003l950" n="950">Verum illud Nati imperio, post, tempore parvo</l>
                <l xml:id="d003l951" n="951">Ablutum Iordanis aquis terraeque resecto</l>
                <l xml:id="d003l952" n="952">Pondere et ardenti vestitum luce nihilque</l>
                <l xml:id="d003l953" n="953">Iam mortale tenens celeres in sidera Divi</l>
                <l xml:id="d003l954" n="954">Tollentes iterum menti imposuere beatae.</l>
                <l xml:id="d003l955" n="955">Ipsa tenens sceptrum et nitido diademate fulgens</l>
                <l xml:id="d003l956" n="956">Cincta caput, terras amat atque vocata favorem</l>
                <l xml:id="d003l957" n="957">Impluit et caeli lucentibus imperat astris.</l>
            </div1>
        </body>
    </text>
</TEI>
