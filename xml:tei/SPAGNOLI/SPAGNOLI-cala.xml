<?xml version="1.0" encoding="UTF-8"?>
<TEI xmlns:xsi="http://www.w3.org/2001/XMLSchema-instance" xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title xml:id="SPAGNOLI-cala">
                    <title>de calamitatibus temporum</title>
                    <title type="short">de calamitatibus temporum</title>
                    <abbr>calam.</abbr>
                    <bibl>G. Wessels, 1916</bibl>
                </title>
                <author xml:id="SPAGNOLI" n="190.000">
                    <name>Mantovano, Battista</name>
                    <date>Mantova, 1447 - 1516</date>
                    <date ana="114">Umanisti del Quattrocento (1374 - 1494)|Humanists of the XV<sup>th</sup> century (1374 - 1494)</date>
                    <persName>Battista Spagnoli detto il Mantovano</persName>
                    <abbr>MANTOV.</abbr>
                </author>
                <respStmt>
                    <resp>Reference basis text</resp>
                    <name>G. Wessels, 1916</name>
                </respStmt>
            </titleStmt>
            <extent>
                <measure unit="words" quantity="18141">18141</measure>
            </extent>
            <publicationStmt>
                <publisher>
                    <ref target="http://www.mqdq.it">Musisque Deoque</ref>
                </publisher>
                <pubPlace>
                    <placeName>Venezia</placeName>, <country>ITALY</country>
                </pubPlace>
                <date when="2020-01-01">01/01/2020</date>
                <availability>
                    <p>Copyright 2020 - MQDQ Project</p>
                    <licence target="http://creativecommons.org/licenses/by-sa/4.0">
                        Distributed under a Creative Commons Attribution-ShareAlike 4.0 Unported License
                    </licence>
                </availability>
            </publicationStmt>
            <seriesStmt>
                <title>Poeti d'Italia in lingua Poeti d’Italia tra Medioevo e Rinascimento
                    Italian Poetry in Latin 13th-16th centuries</title>
                <respStmt>
                    <resp key="PDI">First developer of encoded collection</resp>
                    <persName>Luigi Tessarolo</persName>
                </respStmt>
                <respStmt>
                    <resp key="PDI">Principal investigator of collection</resp>
                    <persName>Paolo Mastandrea</persName>
                    <orgName>Università Ca' Foscari, Venezia</orgName>
                </respStmt>
                <respStmt>
                    <resp key="PDI">PRIN 1999 - PRIN 2001: Italian Research Project funded by Miur</resp>
                    <persName>Manlio Pastore Stocchi</persName>
                    <orgName>Università di Padova</orgName>
                    <persName>Roberta Cervani</persName>
                    <orgName>Università di Trieste</orgName>
                    <persName>Alberto Cavarzere</persName>
                    <orgName>Università di Verona</orgName>
                </respStmt>
                <respStmt>
                    <resp key="PDI">Text's metrical mark-up</resp>
                    <name>Andrea Bacianini</name>
                    <name>Costantino Moro</name>
                </respStmt>
                <respStmt>
                    <resp key="PDI" from="2020-09-01">Maintenance</resp>
                    <orgName>
                       <name>Venice Centre for Digital and Public Humanities (VeDPH) - Department of Humanities - Ca' Foscari University of Venice</name>
                       <email>vedph_at_unive_dot_it</email>
                    </orgName>
                </respStmt>
            </seriesStmt>
            <sourceDesc>
                <bibl>G. Wessels, 1916</bibl>
            </sourceDesc>
        </fileDesc>
        <encodingDesc>
            <projectDesc>
                <p>TEI-conformant markup, version P5, MQDQ profile</p>
            </projectDesc>
            <metDecl xml:id="md" type="met">
                <metSym value="H">Esametri / Hexameters</metSym>
                <metSym value="E">Distici elegiaci / Elegiac couplets</metSym>
                <metSym value="h">Esametro / Hexameter</metSym><!-- in elegiac couplets -->
                <metSym value="P">Pentametri / Pentameters</metSym>
                <metSym value="p">Pentametro / Pentameter</metSym><!-- in elegiac couplets -->
                <metSym value="A">Adonii / Adonians</metSym>
                <metSym value="a">Adonio / Adonian</metSym><!-- in sapphic stanzas -->
                <metSym value="Y">Anapesti / Anapaests</metSym>
                <metSym value="N">Versi arcaici / Archaic verses</metSym><!-- verses of archaic poetry (saturni, cretici, bacchei, reiziani etc.)-->
                <metSym value="S">Saffici / Sapphics</metSym><!-- without strophic structure -->
                <metSym value="S1">Strofe saffiche / Sapphic stanzas</metSym><!-- with adonian in the fourth position: pattern SSSA -->
                <metSym value="S2">Strofe saffiche ampliate / Expanded sapphic stanzas</metSym><!-- with adonian not in the fourth position -->
                <metSym value="L">Alcaici / Alcaics</metSym><!-- without strophic structure -->
                <metSym value="L1">Strofe alcaiche / Alcaic stanzas</metSym>
                <metSym value="D">Asclepiadei / Asclepiadeans</metSym><!-- without strophic structure -->
                <metSym value="D2">Strofe asclepiadee seconde / Second asclepiadean stanzas</metSym><!-- pattern DDDO -->
                <metSym value="D3">Strofe asclepiadee terze / Third asclepiadean stanzas</metSym><!-- pattern DDOO -->
                <metSym value="C">Archilochei / Archilocheans</metSym>
                <metSym value="F">Endecasillabi falecii / Phalecian hendecasyllables</metSym>
                <metSym value="O">Altri eolici / Other aeolics</metSym>
                <metSym value="I">Ionici / Ionics</metSym>
                <metSym value="G">Giambici / Iambic metres</metSym>
                <metSym value="G1">Trimetri-Dimetri giambici / Iambic trimeter-dimeter</metSym>
                <metSym value="T">Trocaici / Trochaic metres</metSym>
                <metSym value="R">Ritmi / Rhythmic verses</metSym>
                <metSym value="V">Altri metri / Other metres</metSym>
                <metSym value="K">Commatici / ?</metSym>
                <metSym value="W">Verso corrotto / Corrupt verse</metSym>
                <metSym value="X">Linea non metrica / Extra-text</metSym>
            </metDecl>
        </encodingDesc>
        <profileDesc>
            <langUsage>
                <language ident="lat">Latin</language>
            </langUsage>
            <textClass>
                <keywords>
                    <term type="form">poetry</term>
                    <term type="source">literary</term>
                    <term type="meter">Hexameters</term>
                </keywords>
            </textClass>
            <creation>
                <idno>3.00</idno>
                <date></date>
            </creation>
        </profileDesc>
    </teiHeader>
    <text>
        <body>
            <div1 xml:id="d001" type="section" decls="#md" met="H">
                <head>
                    <title>1</title>
                    <abbr>1</abbr>
                    <bibl source="digital">Daniela  Marrone</bibl>
                </head>
                <l xml:id="d001l1" n="1">Cogimur istius mala tempestatis et alto</l>
                <l xml:id="d001l2" n="2">Egressas Erebo furias, turpique fugatam</l>
                <l xml:id="d001l3" n="3">Virtutem exilio et varias percurrere clades,</l>
                <l xml:id="d001l4" n="4">Ob scelera immissas terris, artemque docere</l>
                <l xml:id="d001l5" n="5">Quae premat aetherei flagrantem principis iram.</l>
                <l xml:id="d001l6" n="6">Summe Deum, decimus regnum cui terminat orbis,</l>
                <l xml:id="d001l7" n="7">Cui rerum natura subest, cui militat ardens</l>
                <l xml:id="d001l8" n="8">Astrorum, coelique iubar, qui solus habenas</l>
                <l xml:id="d001l9" n="9">Fortunae, fatique tenes; sua victus Apollo</l>
                <l xml:id="d001l10" n="10">Postibus arma tuis offert, plectrumque, lyramque;</l>
                <l xml:id="d001l11" n="11">Quicquid habet Delos, quicquid Cadmeia Dirce,</l>
                <l xml:id="d001l12" n="12">Quicquid inest Delphis tibi dat, Cynthumque, Rhodonque</l>
                <l xml:id="d001l13" n="13">Omnis odoratae servit tibi gloria Daphnes;</l>
                <l xml:id="d001l14" n="14">Est tuus Eurotas, Helicon tuus; ardua Cyrrhae</l>
                <l xml:id="d001l15" n="15">Saxa tenes, tua nunc hederis, tymbraque virenti</l>
                <l xml:id="d001l16" n="16">Ornantur delubra, tui per pinguia pascunt</l>
                <l xml:id="d001l17" n="17">Phocidis arva greges et dulcia flumina potant.</l>
                <l xml:id="d001l18" n="18">Dii veteres fugere, novis altaria lucent</l>
                <l xml:id="d001l19" n="19">Ignibus et nobis tua numina sola supersunt.</l>
                <l xml:id="d001l20" n="20">At quoniam pulso solus potes omnia Phoebo,</l>
                <l xml:id="d001l21" n="21">Huc ades et fragilem duc ad tua littora cymbam.</l>
                <l xml:id="d001l22" n="22">Postquam sollicitae stimulos et plurima vitae</l>
                <l xml:id="d001l23" n="23">Taedia perpessi iuvenile peregimus aevum,</l>
                <l xml:id="d001l24" n="24">Otia et antiqui finem sperare laboris</l>
                <l xml:id="d001l25" n="25">Fas erat, et fessae post longa pericula puppi</l>
                <l xml:id="d001l26" n="26">Littoris et mitem portus optare recessum.</l>
                <l xml:id="d001l27" n="27">Sed Pater utilibus qui temperat omnia curis,</l>
                <l xml:id="d001l28" n="28">Robur et assidua vires firmare palaestra</l>
                <l xml:id="d001l29" n="29">Cogitat, et nobis quibus aetheris annuit arcem,</l>
                <l xml:id="d001l30" n="30">Desidiam, somnumque negat, ne scilicet annis</l>
                <l xml:id="d001l31" n="31">Dulcibus et segni mens enervata quiete</l>
                <l xml:id="d001l32" n="32">Langueat et torpor lentos effeminet artus.</l>
                <l xml:id="d001l33" n="33">Torpor enim caeco vapor est e gurgite surgens</l>
                <l xml:id="d001l34" n="34">Somniferae Lethes, nubem qui intexit opacam</l>
                <l xml:id="d001l35" n="35">Sensibus humanis, fideique oblivia sanctae.</l>
                <l xml:id="d001l36" n="36">Securas igitur ne vincat inertia mentes,</l>
                <l xml:id="d001l37" n="37">Tempora continuis foecunda laboribus adsunt.</l>
                <l xml:id="d001l38" n="38">Ecce repentino surgunt horrentia motu</l>
                <l xml:id="d001l39" n="39">Praelia: terribilem quatiens Mars ferreus hastam</l>
                <l xml:id="d001l40" n="40">Armato rigidum lateri circumligat ensem.</l>
                <l xml:id="d001l41" n="41">Stat sonipes picto lumbos et pectora tergo</l>
                <l xml:id="d001l42" n="42">Cinctus et aeratae frontis splendore superbus,</l>
                <l xml:id="d001l43" n="43">Accincti gladiis pedites, quibus aerea fronti</l>
                <l xml:id="d001l44" n="44">Tegmina, praetentis vibrant umbonibus hastas,</l>
                <l xml:id="d001l45" n="45">Corytosque ligant humeris, villosa sagittae</l>
                <l xml:id="d001l46" n="46">Tergora et hirsutas rostrant hastilia vulpes,</l>
                <l xml:id="d001l47" n="47">Perque foros cursant nautae, stipantque Liburnas</l>
                <l xml:id="d001l48" n="48">Arma rates, clypeis circumpendentibus, altum</l>
                <l xml:id="d001l49" n="49">Tollit prora caput, rostratas ardua puppes</l>
                <l xml:id="d001l50" n="50">Pone trahit classis, suspensaque carbasa ventis</l>
                <l xml:id="d001l51" n="51">Crispat et accensi pugiles molimine magno</l>
                <l xml:id="d001l52" n="52">In teretes malos, silices et ferrea sursum</l>
                <l xml:id="d001l53" n="53">Tela vehunt, resonant funes, animosa iuventus</l>
                <l xml:id="d001l54" n="54">Aeratasque sudes et curvae cuspidis uncos</l>
                <l xml:id="d001l55" n="55">Aptat et ardenti comes it Bellona Gradivo.</l>
                <l xml:id="d001l56" n="56">Sicut in Actiaco grandi sub Leucade ponto</l>
                <l xml:id="d001l57" n="57">Littus ad Ambraciae, forti cum milite Caesar</l>
                <l xml:id="d001l58" n="58">Chaonio Phariam disiecit in aequore classem.</l>
                <l xml:id="d001l59" n="59">Seu quando Ioniis Vulcania fluctibus Aethna</l>
                <l xml:id="d001l60" n="60">Europae, Libyaeque Duces concurrere vidit.</l>
                <l xml:id="d001l61" n="61">Scilicet Ausoniis alacer quum Regulus ibat</l>
                <l xml:id="d001l62" n="62">Navibus, excelsi sulcans vada lata Pachyni</l>
                <l xml:id="d001l63" n="63">Et patriis contra bellans pro legibus Hanno</l>
                <l xml:id="d001l64" n="64">Saxa relinquebat fatis Lilybaea sinistris,</l>
                <l xml:id="d001l65" n="65">Bellandi cupidae coeunt in praelia gentes,</l>
                <l xml:id="d001l66" n="66">Depositisque vacant inculta ligonibus arva,</l>
                <l xml:id="d001l67" n="67">Undique surgentem spargit vaga fama tumultum.</l>
                <l xml:id="d001l68" n="68">Arma procul collisa sonant, clangore minaci</l>
                <l xml:id="d001l69" n="69">Martia ferventes accendunt classica pugnas.</l>
                <l xml:id="d001l70" n="70">Quod si florentes istis in Syrtibus annos</l>
                <l xml:id="d001l71" n="71">Egimus et tanto iuvenes sudavimus aestu,</l>
                <l xml:id="d001l72" n="72">Quid non triste putas feret aerumnosa senectus?</l>
                <l xml:id="d001l73" n="73">Ipsa tremens artus, teretique innixa bacillo,</l>
                <l xml:id="d001l74" n="74">Hispida, macra, brevis, canis rugosa capillis,</l>
                <l xml:id="d001l75" n="75">Caligans oculis, curvato in pectora tergo</l>
                <l xml:id="d001l76" n="76">Iam properat, sequitur celeri mors pallida gressu.</l>
                <l xml:id="d001l77" n="77">Heu frustra faciles cursus, auramque secundam,</l>
                <l xml:id="d001l78" n="78">Frustra expectamus! Nos implacata Charybdis</l>
                <l xml:id="d001l79" n="79">Proiicit in Scyllam, Scyllae de vertice rauco</l>
                <l xml:id="d001l80" n="80">Nos rapiunt Syrtes, iterumque rotamur in hosdem</l>
                <l xml:id="d001l81" n="81">Aequoris insultus; scopuli, vada, pontus et undae:</l>
                <l xml:id="d001l82" n="82">Semper et adversis in funera currimus astris.</l>
                <l xml:id="d001l83" n="83">At nihil est aliud cultis Adamus in hortis</l>
                <l xml:id="d001l84" n="84">Quam primi sine fraude dies, quum libera nulli</l>
                <l xml:id="d001l85" n="85">Pectora moerores agitant, sincera voluptas,</l>
                <l xml:id="d001l86" n="86">Impolluta quies animi cum dulcibus annis</l>
                <l xml:id="d001l87" n="87">Primaevae fugiunt vitae, mox asper acutas</l>
                <l xml:id="d001l88" n="88">Gignit ager sentes et noxia semina profert.</l>
                <l xml:id="d001l89" n="89">Namque ubi laeta novae cessit lanuginis aetas,</l>
                <l xml:id="d001l90" n="90">Sollicitae subeunt curae, trepidique pavores,</l>
                <l xml:id="d001l91" n="91">Et labor insomnis, dubiique per omnia casus.</l>
                <l xml:id="d001l92" n="92">Bella cient Italae gentes, nec barbarus hostis</l>
                <l xml:id="d001l93" n="93">Quaeritur insultans, nostris qui finibus instat.</l>
                <l xml:id="d001l94" n="94">Inter se certare parant et foedere rupto</l>
                <l xml:id="d001l95" n="95">Convertere rigens in mutua vulnera ferrum.</l>
                <l xml:id="d001l96" n="96">Quosque peregrini dominos concordia mundi</l>
                <l xml:id="d001l97" n="97">Fecit, in ambiguam regno de paupere litem</l>
                <l xml:id="d001l98" n="98">Compulit infaustae genitrix Discordia pugnae.</l>
                <l xml:id="d001l99" n="99">Haec urbes eadem vesania coepit Achaeas,</l>
                <l xml:id="d001l100" n="100">Quum Caput Aemathii proles animosa tyranni</l>
                <l xml:id="d001l101" n="101">Extulit, adversus celebres Lacedaemon Athenas</l>
                <l xml:id="d001l102" n="102">In Lacedaemonios ibat Thesaea propago,</l>
                <l xml:id="d001l103" n="103">Totaque subversis titubabat Graecia rebus:</l>
                <l xml:id="d001l104" n="104">Dumque favent regni cupido, dum foedera iungunt</l>
                <l xml:id="d001l105" n="105">Cum Duce foedifrago, dum sese copulat hosti</l>
                <l xml:id="d001l106" n="106">Alter in alterius damnum, commune coegit</l>
                <l xml:id="d001l107" n="107">Ferre omnes fortuna iugum et parere tyranno.</l>
                <l xml:id="d001l108" n="108">Nec genus Ausonium (tanta caligat Erinne)</l>
                <l xml:id="d001l109" n="109">Italiae similem videt impendere ruinam.</l>
                <l xml:id="d001l110" n="110">Luce caret, nescitque diem, secumque tenebras</l>
                <l xml:id="d001l111" n="111">Crimen agit, noctemque animis inducit et umbram.</l>
                <l xml:id="d001l112" n="112">Propterea amisso sceleratae lumine mentes</l>
                <l xml:id="d001l113" n="113">Venturam non ante putant quam venerit iram.</l>
                <l xml:id="d001l114" n="114">Quodsi coniunctis in praelia viribus irent,</l>
                <l xml:id="d001l115" n="115">Hesperiae gentes, non obluctantibus astris,</l>
                <l xml:id="d001l116" n="116">Non prohibente Deo, sed opem, viresque ferente,</l>
                <l xml:id="d001l117" n="117">In vetus imperium, possessaque regna redirent,</l>
                <l xml:id="d001l118" n="118">Servirentque iterum Tusco lata aequora Tybri,</l>
                <l xml:id="d001l119" n="119">Sperchiusque Pado, nostris Erymanthus et Othrys</l>
                <l xml:id="d001l120" n="120">Collibus et Latium trepidaret barbarus ensem.</l>
                <l xml:id="d001l121" n="121">Praeda nec essemus toties, nec Thracius hostis</l>
                <l xml:id="d001l122" n="122">Per Phryges et Colchos, captaeque per Helladis oras</l>
                <l xml:id="d001l123" n="123">Duceret in celebres insignia nostra triumphos.</l>
                <l xml:id="d001l124" n="124">Civiles rixas et bella domestica nostri</l>
                <l xml:id="d001l125" n="125">Non reges tantum atque duces, sed milite mixto,</l>
                <l xml:id="d001l126" n="126">Dum Picena fugax populatur littora Turcus,</l>
                <l xml:id="d001l127" n="127">Arma sacerdotes, divorum altaria circum</l>
                <l xml:id="d001l128" n="128">Ferre preces soliti, tollunt, pacique repugnant.</l>
                <l xml:id="d001l129" n="129">Qua sonat angustum Scyllae latratibus aequor,</l>
                <l xml:id="d001l130" n="130">Quaque Syracusio circumdatur insula ponto,</l>
                <l xml:id="d001l131" n="131">Insula Cyclopum Libyae porrecta sub axem,</l>
                <l xml:id="d001l132" n="132">Fervet Martis opus, Calabros et Iapygis urbes</l>
                <l xml:id="d001l133" n="133">In pugnam Bellona vocat, rapiensque superbam</l>
                <l xml:id="d001l134" n="134">Aegida Gorgonios pectus circumligat angues,</l>
                <l xml:id="d001l135" n="135">Et qua nubiferi medio pro limite montes</l>
                <l xml:id="d001l136" n="136">Stant Itali, Gallique soli, novus arma tumultus</l>
                <l xml:id="d001l137" n="137">Cogit et indomito fulgentes aere catervas.</l>
                <l xml:id="d001l138" n="138">Causa mali caput Etruscae Florentia gentis,</l>
                <l xml:id="d001l139" n="139">Ausoniaeque decus, summi violare ministros</l>
                <l xml:id="d001l140" n="140">Ausa patris demens, sacrumque haurire cruorem.</l>
                <l xml:id="d001l141" n="141">Ipsa quoque indomiti genitrix Ferraria belli</l>
                <l xml:id="d001l142" n="142">Praeteritas auxit clades dum ferre recusat</l>
                <l xml:id="d001l143" n="143">Imperium, Venetoque negat parere leoni.</l>
                <l xml:id="d001l144" n="144">Adde quod aspectu Coeli vitiata maligno</l>
                <l xml:id="d001l145" n="145">Arva negant victum, pingues iactata per agros</l>
                <l xml:id="d001l146" n="146">Semina vel pereunt, vel inanes culmus aristas</l>
                <l xml:id="d001l147" n="147">Erigit et tristi messor ligat hordea fronte.</l>
                <l xml:id="d001l148" n="148">Si foecunda Ceres aut laeti viribus agri</l>
                <l xml:id="d001l149" n="149">Aut hominum studiis usquam fuit, invida grando</l>
                <l xml:id="d001l150" n="150">Pulsa per aereos magno cum murmure tractus</l>
                <l xml:id="d001l151" n="151">Impellente Noto stravit, longosque labores</l>
                <l xml:id="d001l152" n="152">Perdidit et nimbis Cererem glacialibus hausit.</l>
                <l xml:id="d001l153" n="153">Et Padus ingentes volvens ex Alpibus undas</l>
                <l xml:id="d001l154" n="154">Insubrum, Venetumque domos penetravit et omnes</l>
                <l xml:id="d001l155" n="155">Aggeribus fractis agri vastavit honores,</l>
                <l xml:id="d001l156" n="156">Nec ripis tantum, sed et ipsis altior ibat</l>
                <l xml:id="d001l157" n="157">Arboribus, salicum per summa cacumina nautis</l>
                <l xml:id="d001l158" n="158">Cursus erat, fugit Protei pecus omne per agros,</l>
                <l xml:id="d001l159" n="159">Altaque montanae petierunt aequora nymphae.</l>
                <l xml:id="d001l160" n="160">Sicut cum bellis olim civilibus urbes</l>
                <l xml:id="d001l161" n="161">Arserunt Italae, cum Caesaris arma superbi</l>
                <l xml:id="d001l162" n="162">Invasere lares patrios, gentemque Latinam.</l>
                <l xml:id="d001l163" n="163">Mira canam et nostris fortasse nepotibus olim</l>
                <l xml:id="d001l164" n="164">Non factura fidem: Benaci sparsa per agros</l>
                <l xml:id="d001l165" n="165">Tanta locustarum nubes, ut pinguia passim</l>
                <l xml:id="d001l166" n="166">Pascua et exortas segetes, nemorumque decorem</l>
                <l xml:id="d001l167" n="167">Temporis exiguo tractu consumpserit omnem.</l>
                <l xml:id="d001l168" n="168">Nec poterat sumptis hominum solertia telis</l>
                <l xml:id="d001l169" n="169">Fatales arcere feras. Cava tympana latos</l>
                <l xml:id="d001l170" n="170">Implebant crepitu campos, nec territa tanto</l>
                <l xml:id="d001l171" n="171">Dira lues sonitu, herbarum radicibus imis</l>
                <l xml:id="d001l172" n="172">Morsibus haerebat: vicina per oppida postquam</l>
                <l xml:id="d001l173" n="173">Rumor iit, capere arma viri, concurrere turbae</l>
                <l xml:id="d001l174" n="174">Ad commune malum, tanquam novus Itala Cymber</l>
                <l xml:id="d001l175" n="175">Regna premat, tandem multo vix tanta labore</l>
                <l xml:id="d001l176" n="176">Illuvies longis vix est consumpta diebus.</l>
                <l xml:id="d001l177" n="177">Dura fames igitur tristes populata colonos</l>
                <l xml:id="d001l178" n="178">Saevit et exhaustis languescunt corpora venis:</l>
                <l xml:id="d001l179" n="179">Vulgus inops macie affectum, squallensque per urbes</l>
                <l xml:id="d001l180" n="180">Poscit opem frustra et sensim vitalia membra</l>
                <l xml:id="d001l181" n="181">Victa cadunt, siccasque premunt ieiunia fauces.</l>
                <l xml:id="d001l182" n="182">Nec patres natis, nec nati patribus adsunt:</l>
                <l xml:id="d001l183" n="183">Tanta per humanum genus inclementia regnat.</l>
                <l xml:id="d001l184" n="184">Non Libycae segetes, non pinguibus Appula campis</l>
                <l xml:id="d001l185" n="185">Horrea, non Phrygiis succurrunt Gargara sulcis.</l>
                <l xml:id="d001l186" n="186">Sed minus hinc damni, minor haec aerumna, dolorque</l>
                <l xml:id="d001l187" n="187">Mitior, infelixque minus fortuna sequetur.</l>
                <l xml:id="d001l188" n="188">Hic paucae sat erunt lacrymae, crudelior alter</l>
                <l xml:id="d001l189" n="189">Communem ingenti pariturus strage ruinam</l>
                <l xml:id="d001l190" n="190">Hostis adest, nostraeque rati gravis ingruit imber.</l>
                <l xml:id="d001l191" n="191">Qua Rhodani volvuntur aquae, qua frigida Rheni</l>
                <l xml:id="d001l192" n="192">Teutonicas fert unda rates, qua perluit agros</l>
                <l xml:id="d001l193" n="193">Insubres, Venetosque Padus, qua dives ab alto</l>
                <l xml:id="d001l194" n="194">Vertice subiectos speculatur Brixia campos,</l>
                <l xml:id="d001l195" n="195">Occultum pluit ex alta Deus arce venenum.</l>
                <l xml:id="d001l196" n="196">Et qua Tiresiae pulcherrima filia nymphas</l>
                <l xml:id="d001l197" n="197">Colligit humenti gremio, lateque recedens</l>
                <l xml:id="d001l198" n="198">Littus arundinibus cingit, viridique papyro,</l>
                <l xml:id="d001l199" n="199">Quaque patens longe fluctu sonat Adria vasto,</l>
                <l xml:id="d001l200" n="200">Ultrices mors atra manus exercet et altis</l>
                <l xml:id="d001l201" n="201">Tabe madens sparsam caedem componit acervis.</l>
                <l xml:id="d001l202" n="202">Qua fluit Etrusco surgens vetus Albula fonte</l>
                <l xml:id="d001l203" n="203">Romanasque invisit opes et regna Quirini,</l>
                <l xml:id="d001l204" n="204">Qua gelidis sonat Arnus aquis, qua magna, potensque</l>
                <l xml:id="d001l205" n="205">Imperat Aemylio vicina Bononia Rheno,</l>
                <l xml:id="d001l206" n="206">Imbelles, acresque viros, senium atque iuventam</l>
                <l xml:id="d001l207" n="207">Pallida mortifero pestis grassata veneno</l>
                <l xml:id="d001l208" n="208">Sternit humi, fundamque rotans e turribus altis</l>
                <l xml:id="d001l209" n="209">Ardentes papulas iaculatur et ulcera diris</l>
                <l xml:id="d001l210" n="210">Glandibus et penetrat flammantibus inguina telis.</l>
                <l xml:id="d001l211" n="211">Huic tumidum guttur virus levat, ille sub alis</l>
                <l xml:id="d001l212" n="212">Fata gerit, qua longa humerus se in brachia curvat.</l>
                <l xml:id="d001l213" n="213">Alterius patulas aures arsura parotis</l>
                <l xml:id="d001l214" n="214">Suscitat occultum longis sub crinibus ignem,</l>
                <l xml:id="d001l215" n="215">Attonitumque caput feriens, vitalia membra</l>
                <l xml:id="d001l216" n="216">Occupat atque vias mors una perambulat omnes,</l>
                <l xml:id="d001l217" n="217">Extollitque caput, qua cursum fatifer humor</l>
                <l xml:id="d001l218" n="218">Sistit et horriferum sensim durescit in orbem.</l>
                <l xml:id="d001l219" n="219">Id crudele genus necis, hoc immane, feroxque</l>
                <l xml:id="d001l220" n="220">Supplicium, haec stygio rabies egressa profundo,</l>
                <l xml:id="d001l221" n="221">Perque domos humiles, perque alta palatia regum</l>
                <l xml:id="d001l222" n="222">Saevit et occultis miseros ferit ictibus artus.</l>
                <l xml:id="d001l223" n="223">Ut quando incauti vitio pastoris ovile</l>
                <l xml:id="d001l224" n="224">Incustoditum nox intempesta recepit,</l>
                <l xml:id="d001l225" n="225">Si lupus hesternae patiens ieiunia lucis,</l>
                <l xml:id="d001l226" n="226">Sollicitusque fame, fuerit per limen apertum</l>
                <l xml:id="d001l227" n="227">Ad solas ingressus oves, non mitigat unum</l>
                <l xml:id="d001l228" n="228">Ingluviem funus, sed multa caede madescit,</l>
                <l xml:id="d001l229" n="229">In totum saevitque gregem, sic acre venenum</l>
                <l xml:id="d001l230" n="230">Insontes, sontesque modo prosternit eodem.</l>
                <l xml:id="d001l231" n="231">Iamque cadaveribus desunt loca iuncta sacratis</l>
                <l xml:id="d001l232" n="232">Aedibus, effossa passim tellure profanis</l>
                <l xml:id="d001l233" n="233">Conduntur tumulis, inhonoratisque feruntur</l>
                <l xml:id="d001l234" n="234">Funeribus, dictu horrendum, visuque tremendum,</l>
                <l xml:id="d001l235" n="235">Praeda feris inhumata iacent et tabe fluenti</l>
                <l xml:id="d001l236" n="236">Circumstans tetro locus incestatur odore:</l>
                <l xml:id="d001l237" n="237">Qua triplici conclusa Pado Ferraria longis</l>
                <l xml:id="d001l238" n="238">Cladibus atteritur dominorum, corpora passim</l>
                <l xml:id="d001l239" n="239">Pascuntur per rura canes, aquilaeque rapaces</l>
                <l xml:id="d001l240" n="240">Effodiunt duris hominum cava lumina rostris:</l>
                <l xml:id="d001l241" n="241">Intestina ferunt volucres et in arbore summa</l>
                <l xml:id="d001l242" n="242">Exta patrum suspensa diu videre nepotes.</l>
                <l xml:id="d001l243" n="243">Membra pater vix aegra trahens, dum frigida condit</l>
                <l xml:id="d001l244" n="244">Corpora natorum, clauso nondum ore sepulcri,</l>
                <l xml:id="d001l245" n="245">Labitur ipse super sua pignora. Crebra suorum</l>
                <l xml:id="d001l246" n="246">Sola domo vacua mater dum funera plorat,</l>
                <l xml:id="d001l247" n="247">Cum lacrymis animam tenues exhalat in auras.</l>
                <l xml:id="d001l248" n="248">Multi ante occasum vitae vicina scientes</l>
                <l xml:id="d001l249" n="249">Fata sibi, condique suas tellure volentes</l>
                <l xml:id="d001l250" n="250">Relliquias, fodere solum, glebisque subactis</l>
                <l xml:id="d001l251" n="251">Sacrato vivi se composuere sepulcro.</l>
                <l xml:id="d001l252" n="252">Rura silent, vacuaeque suis cultoribus urbes,</l>
                <l xml:id="d001l253" n="253">Iura fori clamosa tacent, per compita surgit</l>
                <l xml:id="d001l254" n="254">Gramen et extinctis non lucent ignibus arae,</l>
                <l xml:id="d001l255" n="255">Nec solitos cantus, nec odores templa Sabaeos</l>
                <l xml:id="d001l256" n="256">Accipiunt, squallentque domus, muta omnia moerent.</l>
                <l xml:id="d001l257" n="257">Qui superant cladi, Superum quibus ira pepercit,</l>
                <l xml:id="d001l258" n="258">Coguntur miseri sua dulcia limina cives</l>
                <l xml:id="d001l259" n="259">Linquere et in mediis tentoria figere campis.</l>
                <l xml:id="d001l260" n="260">Sicut per Libycos solet armentarius agros</l>
                <l xml:id="d001l261" n="261">Ferre larem, secumque suos vectare penates.</l>
                <l xml:id="d001l262" n="262">Vidi ego per tacitos saltus et inhospita lustra</l>
                <l xml:id="d001l263" n="263">Mole sub exaesa silicis, curvoque sub antro</l>
                <l xml:id="d001l264" n="264">Monticolas habitare viros et gramine pasci.</l>
                <l xml:id="d001l265" n="265">O Superi, loca qui tuti secura tenetis,</l>
                <l xml:id="d001l266" n="266">Si, scelere offensi nostro, tam dira movetis</l>
                <l xml:id="d001l267" n="267">Praelia, sat veteres tam multo funere culpas,</l>
                <l xml:id="d001l268" n="268">Sat longo luimusque metu, iam parcite, saltem</l>
                <l xml:id="d001l269" n="269">Relliquias generis, semenque relinquite nostri.</l>
                <l xml:id="d001l270" n="270">Non animi tantum gentis cecidere Latinae</l>
                <l xml:id="d001l271" n="271">Cum Romana ferox circum capitolia Gallus</l>
                <l xml:id="d001l272" n="272">Barbaricis trepidam pulsans clamoribus arcem</l>
                <l xml:id="d001l273" n="273">Diceret, eversae frustra succurritis urbi</l>
                <l xml:id="d001l274" n="274">Romulidae, regni et vitae postrema dies haec.</l>
                <l xml:id="d001l275" n="275">Vel post Cannensis lacrymas et funera pugnae,</l>
                <l xml:id="d001l276" n="276">Quando Quirinales aquilas, fascesque superbos,</l>
                <l xml:id="d001l277" n="277">Ad Tyrias iam se laturum crederet arces</l>
                <l xml:id="d001l278" n="278">Hannibal, insultans victo iuveniliter hosti,</l>
                <l xml:id="d001l279" n="279">Et mox ex alto bellorum culmine pulsus</l>
                <l xml:id="d001l280" n="280">Languit, adversis fatis et Marte sinistro.</l>
                <l xml:id="d001l281" n="281">Non tanto tremuere metu praecordia Graium</l>
                <l xml:id="d001l282" n="282">Xerxis in adventu, monuit cum Delphica rupes</l>
                <l xml:id="d001l283" n="283">Non muro, non arce dari, sed nave salutem.</l>
                <l xml:id="d001l284" n="284">Non ita Moseae quondam miracula virgae</l>
                <l xml:id="d001l285" n="285">Horruit attonito Memphis turrita colono.</l>
                <l xml:id="d001l286" n="286">Ipse quoque in silvis et vallibus Apennini,</l>
                <l xml:id="d001l287" n="287">Exilem ducens tecto sub paupere vitam</l>
                <l xml:id="d001l288" n="288">Delitui, qua templa petit Romana viator.</l>
                <l xml:id="d001l289" n="289">Et qua Flaminios fugiens Claterna per agros</l>
                <l xml:id="d001l290" n="290">Ducit ab angustis undosum vallibus amnem,</l>
                <l xml:id="d001l291" n="291">Arce sub Ociami, nostris ubi dicta Camoenis,</l>
                <l xml:id="d001l292" n="292">Tecta Refrigerius sublimi in colle tenebat.</l>
                <l xml:id="d001l293" n="293">Non fuit ausa magis, nec clade nocentior ista,</l>
                <l xml:id="d001l294" n="294">Romuleam pestis longo quae funere plebem</l>
                <l xml:id="d001l295" n="295">Diripuit, quando veniens Epidaurius anguis</l>
                <l xml:id="d001l296" n="296">Ionios citra fluctus in regna Quirini</l>
                <l xml:id="d001l297" n="297">Abstulit aerium virus, qui postea templa</l>
                <l xml:id="d001l298" n="298">Iuncta Iovi tenuit, bifidum qua dividit amnem</l>
                <l xml:id="d001l299" n="299">Insula Ianiculum dirimens a collibus Urbis.</l>
                <l xml:id="d001l300" n="300">Seu Superum sic ira velit; seu noxius ardor</l>
                <l xml:id="d001l301" n="301">Aetheris, aerios infuso lumine tractus</l>
                <l xml:id="d001l302" n="302">Inficiat; seu sola ferant contagia morbum,</l>
                <l xml:id="d001l303" n="303">Seu dum longa fames hominum ieiuna coegit</l>
                <l xml:id="d001l304" n="304">Ora cibis vesci indignis, escaque nocenti,</l>
                <l xml:id="d001l305" n="305">Impurus per membra fluens vitalia sanguis</l>
                <l xml:id="d001l306" n="306">Putruit et dirum subiens praecordia virus</l>
                <l xml:id="d001l307" n="307">Inferat occulto properatam vulnere mortem.</l>
                <l xml:id="d001l308" n="308">Unde malum surgat non est dignoscere promptum.</l>
                <l xml:id="d001l309" n="309">Ipse tamen reor has omnes concurrere causas</l>
                <l xml:id="d001l310" n="310">Et coniuratas percusso foedere Divum,</l>
                <l xml:id="d001l311" n="311">Astrorum, terraeque simul concurrere vires,</l>
                <l xml:id="d001l312" n="312">Sicque hominum genus haud una obsidione teneri,</l>
                <l xml:id="d001l313" n="313">Et nobis elementa necem, Superosque minari.</l>
                <l xml:id="d001l314" n="314">Nec mirum; quando longe graviora meremur</l>
                <l xml:id="d001l315" n="315">Supplicia et longe asperiori verbere caedi.</l>
                <l xml:id="d001l316" n="316">Quippe ubi nec Superum pietas, ubi nulla Tonantis</l>
                <l xml:id="d001l317" n="317">A scelere humanas prohibet reverentia mentes;</l>
                <l xml:id="d001l318" n="318">Et virtus vitio urgenti dare terga coacta est,</l>
                <l xml:id="d001l319" n="319">Ira Patris Divum fremit indignata, furensque</l>
                <l xml:id="d001l320" n="320">Evocat ex altis Erebi fornacibus atram</l>
                <l xml:id="d001l321" n="321">Progeniem, horriferae genus implacabile mortis,</l>
                <l xml:id="d001l322" n="322">Et terras permittit agi Phlegetontis habenis,</l>
                <l xml:id="d001l323" n="323">Plutonisque premi imperio. De tristibus Orci</l>
                <l xml:id="d001l324" n="324">Sedibus egressa, aethereas nova monstra sub auras</l>
                <l xml:id="d001l325" n="325">Invadunt hominum coetus et inertia flatu</l>
                <l xml:id="d001l326" n="326">Pectora letifero feriunt, it frigida tabes</l>
                <l xml:id="d001l327" n="327">Ad vivum penetrans animos, perque intima corda,</l>
                <l xml:id="d001l328" n="328">Imbibitum virus, postquam concluserit omnes</l>
                <l xml:id="d001l329" n="329">Ad virtutem aditus, homines impellit et urget,</l>
                <l xml:id="d001l330" n="330">Quo Stygiae iussere canes, quo Ditis avari</l>
                <l xml:id="d001l331" n="331">Spiritus inclinat, primi qua criminis auctor</l>
                <l xml:id="d001l332" n="332">Monstrat iter latum, placidaque tyrannide regnat.</l>
                <l xml:id="d001l333" n="333">Hic iuvat immanes Erebi monstrare figuras.</l>
                <l xml:id="d001l334" n="334">Tartareumque genus sub apertum ducere coeli</l>
                <l xml:id="d001l335" n="335">Lumen et occulti reserare latentia mundi</l>
                <l xml:id="d001l336" n="336">Monstra, venenoso pavit quae lacte Megaera,</l>
                <l xml:id="d001l337" n="337">Cerberiique canis spumis et sanguine Lernae.</l>
                <l xml:id="d001l338" n="338">Me, precor, assuetum mites errare per umbras</l>
                <l xml:id="d001l339" n="339">Grynei nemoris, vestrisque sonantia rura</l>
                <l xml:id="d001l340" n="340">Cantibus et gressus modo per fera monstra ferentem,</l>
                <l xml:id="d001l341" n="341">Intactum servate Deae, furiale per agmen</l>
                <l xml:id="d001l342" n="342">Este pio vati comites, moresque docete</l>
                <l xml:id="d001l343" n="343">Infandos Stygiae gentis, coelumque perosae.</l>
                <l xml:id="d001l344" n="344">Iam mugire solum coepit: iam nubibus aer</l>
                <l xml:id="d001l345" n="345">Pallet et infernis surgunt afflatibus umbrae,</l>
                <l xml:id="d001l346" n="346">Nigrescitque polus, monstris exterrita lampas</l>
                <l xml:id="d001l347" n="347">Fert retro Phoebaea gradus, auditur ab antris</l>
                <l xml:id="d001l348" n="348">Clamor et omnigenum rabies confusa ferarum.</l>
                <l xml:id="d001l349" n="349">Evolat horrisono rapidi Phlegetontis ab amne,</l>
                <l xml:id="d001l350" n="350">Ingenti alarum stridente Superbia ductu:</l>
                <l xml:id="d001l351" n="351">Sic illam dixere, super quia cetera sese</l>
                <l xml:id="d001l352" n="352">Tollit et extento socias superminet ore,</l>
                <l xml:id="d001l353" n="353">Omnia convolvens, caeca de sede Barathri</l>
                <l xml:id="d001l354" n="354">Crimina nigrantem post se trahit omnia pompam.</l>
                <l xml:id="d001l355" n="355">Huius ab ardenti virosus anhelitus ore</l>
                <l xml:id="d001l356" n="356">Fumat et obscuris oriens a faucibus humor</l>
                <l xml:id="d001l357" n="357">Defluit, hippomanes, aconita, canisque virentem</l>
                <l xml:id="d001l358" n="358">Taenarii spumam superans, omnemque veneni</l>
                <l xml:id="d001l359" n="359">Mortiferam rabiem, stygii faex ima profundi.</l>
                <l xml:id="d001l360" n="360">Se superum genus esse putat, veterumque deorum</l>
                <l xml:id="d001l361" n="361">Semen et a magno se iactat Apolline natam.</l>
                <l xml:id="d001l362" n="362">Ardua frons, unoque oculo stellata rotundi</l>
                <l xml:id="d001l363" n="363">Circuitus, medioque sedens in luminis orbe</l>
                <l xml:id="d001l364" n="364">Discessit, spatiis aequalibus undique centrum.</l>
                <l xml:id="d001l365" n="365">Hoc insigne patris, Phoebique ardentis imago,</l>
                <l xml:id="d001l366" n="366">Difficili vultu graditur, gestuque maligno</l>
                <l xml:id="d001l367" n="367">Innocuos, mitesque animos irridet et odit,</l>
                <l xml:id="d001l368" n="368">Quem videt aeternis illustrem laudibus altum</l>
                <l xml:id="d001l369" n="369">Per virtutis iter veri conscendere honoris</l>
                <l xml:id="d001l370" n="370">Culmen et ad superos niti, coeloque propinquum.</l>
                <l xml:id="d001l371" n="371">It gravis et raro incessu vestigia profert</l>
                <l xml:id="d001l372" n="372">Strimoniae de more gruis, quae semina campis</l>
                <l xml:id="d001l373" n="373">Iacta legens aequae tepido sub sidere librae:</l>
                <l xml:id="d001l374" n="374">Si vicina ferat gressum per rura viator</l>
                <l xml:id="d001l375" n="375">Tela ferens, arcumve manu, caput ardua tollens</l>
                <l xml:id="d001l376" n="376">Clangit et ingenti movet internodia passu.</l>
                <l xml:id="d001l377" n="377">Paulatimque viam suspenso gutture carpit.</l>
                <l xml:id="d001l378" n="378">Cum bellator equus domini fraenatus habenis</l>
                <l xml:id="d001l379" n="379">Ostentans pectus latum cervice sub alta,</l>
                <l xml:id="d001l380" n="380">Cum glomerat bibulo lentos in pulvere gressus,</l>
                <l xml:id="d001l381" n="381">Nunc hac, nunc illac oculos et colla retorquens</l>
                <l xml:id="d001l382" n="382">Spectari gaudet, Libycosque aequare leones</l>
                <l xml:id="d001l383" n="383">Viribus, Albanosve canes dum se putat, auras</l>
                <l xml:id="d001l384" n="384">Colligit et latis imitatur naribus Eurum:</l>
                <l xml:id="d001l385" n="385">Non secus haec rabies ventoso inflatior utre,</l>
                <l xml:id="d001l386" n="386">Cum graditur vibrans alternis motibus armos</l>
                <l xml:id="d001l387" n="387">Ardua sublatae circumfert lumina frontis,</l>
                <l xml:id="d001l388" n="388">Vanaque proceri miratur corporis umbram,</l>
                <l xml:id="d001l389" n="389">Et tacitis ardens curis sublimia semper</l>
                <l xml:id="d001l390" n="390">Mente agitat, tumidoque sedet sub corde venenum.</l>
                <l xml:id="d001l391" n="391">Contemptrix inopum, vultus elata severos,</l>
                <l xml:id="d001l392" n="392">Inflatoque rotans turgentia gutture verba,</l>
                <l xml:id="d001l393" n="393">Ferre nequit iuga, maiorem indignata, paremque,</l>
                <l xml:id="d001l394" n="394">Imperia usurpat, regnique libidine fervet.</l>
                <l xml:id="d001l395" n="395">Immansueta, ferox, miseris adversa, minaxque</l>
                <l xml:id="d001l396" n="396">Mitibus, elatis contraria, nescia pacis,</l>
                <l xml:id="d001l397" n="397">Nescia amicitiae, rixarum et litis origo,</l>
                <l xml:id="d001l398" n="398">Dura, ingrata, duplex animo, violenta, rebellis,</l>
                <l xml:id="d001l399" n="399">Improba, quid pietas, quid sit clementia, nescit.</l>
                <l xml:id="d001l400" n="400">Perfida, foedifragam dubio sub pectore mentem</l>
                <l xml:id="d001l401" n="401">Versat, ab excelso fugientia culmine semper</l>
                <l xml:id="d001l402" n="402">Saxa movet, laudum semper vesana libido</l>
                <l xml:id="d001l403" n="403">Sollicitum pectus curis flammantibus urget.</l>
                <l xml:id="d001l404" n="404">Nec vitae ratio, nec opum, nec honoris, in omne</l>
                <l xml:id="d001l405" n="405">Sponte scelus praeceps ruit implacabile monstrum.</l>
                <l xml:id="d001l406" n="406">Haec hominum suprema lues, immane, ferumque</l>
                <l xml:id="d001l407" n="407">Thraicio facinus potuit suadere tyranno,</l>
                <l xml:id="d001l408" n="408">Asper ut horrenda cumulans praesepia caede</l>
                <l xml:id="d001l409" n="409">Semineces artus hominum, fumantiaque exta</l>
                <l xml:id="d001l410" n="410">Intulerit stabulis et equis epulanda virorum</l>
                <l xml:id="d001l411" n="411">Corpora, quae infami hospitio, laribusque profanis</l>
                <l xml:id="d001l412" n="412">Occultus pacem simulans admiserat hostis.</l>
                <l xml:id="d001l413" n="413">O scelus, o dira invisae spectacula fraudis!</l>
                <l xml:id="d001l414" n="414">Luminibus torvis quoties capita alta levabant</l>
                <l xml:id="d001l415" n="415">Thraces equi grandes humano sanguine pasti</l>
                <l xml:id="d001l416" n="416">Et capita et teretes pendere extra ora lacertos,</l>
                <l xml:id="d001l417" n="417">Crurave confractis genibus, crinesve cruentos</l>
                <l xml:id="d001l418" n="418">Vidisses, sanie a mento per lata fluente</l>
                <l xml:id="d001l419" n="419">Pectora, sub gravibus contrita cadavera malis,</l>
                <l xml:id="d001l420" n="420">Fractaque sub duris crepitabant dentibus ossa,</l>
                <l xml:id="d001l421" n="421">Strimonius meminit Nestus, scit Bistonis unda.</l>
                <l xml:id="d001l422" n="422">Traxit Idumaei genus hinc vecordia regis</l>
                <l xml:id="d001l423" n="423">Quem magus ardentis coeli nova signa secutus</l>
                <l xml:id="d001l424" n="424">Admonuit venisse Deum. Nisi caeca superbi</l>
                <l xml:id="d001l425" n="425">Pectoris ambitio mentem fecisset opacam,</l>
                <l xml:id="d001l426" n="426">Isset ad infantis sancta incunabula Christi</l>
                <l xml:id="d001l427" n="427">Deposito fastu, sed mens, inflata favore</l>
                <l xml:id="d001l428" n="428">Caesareae gentis, longoque tyrannidis usu,</l>
                <l xml:id="d001l429" n="429">Est ingens meditata nefas, nec prisca parentum</l>
                <l xml:id="d001l430" n="430">Saecula par videre scelus, nec longa videbit</l>
                <l xml:id="d001l431" n="431">Posteritas, per rura furens Galilaea satelles</l>
                <l xml:id="d001l432" n="432">De trepidis matrum sinibus lactentia vulsit</l>
                <l xml:id="d001l433" n="433">Pignora, membratimque secans lata arva cruore</l>
                <l xml:id="d001l434" n="434">Imbuit innocuo, matres ululare per agros</l>
                <l xml:id="d001l435" n="435">Audivit montana Rachel, vicinaque fonte</l>
                <l xml:id="d001l436" n="436">Flumina de duplici ducentia nomen et undas.</l>
                <l xml:id="d001l437" n="437">Hinc est orta lues, quae Thracia regna, vetusque</l>
                <l xml:id="d001l438" n="438">Graecorum imperium vertit. Bizantia regum</l>
                <l xml:id="d001l439" n="439">Urbs opibus constructa, mari praetenta, duobus</l>
                <l xml:id="d001l440" n="440">Aegeo, Euxinoque fretis stipata sedebat</l>
                <l xml:id="d001l441" n="441">Sceptra tenens, parvo qua gurgite Bosphorus undam</l>
                <l xml:id="d001l442" n="442">Colligit, hanc Scythica irrumpens Othomanus ab arcto</l>
                <l xml:id="d001l443" n="443">Insidiis captam ferro violavit et igni.</l>
                <l xml:id="d001l444" n="444">Arx erat Europes et inexpugnabile quondam</l>
                <l xml:id="d001l445" n="445">Romanae fidei vallum Mahometica contra</l>
                <l xml:id="d001l446" n="446">Arma, minas Asiae frenans, Libyaeque tumultum.</l>
                <l xml:id="d001l447" n="447">Haec scelerum dux atque parens sublime nitentis</l>
                <l xml:id="d001l448" n="448">Imperium caeli, summamque ambire Tonantis</l>
                <l xml:id="d001l449" n="449">Ausa potestatem, quantum tentavit in altum</l>
                <l xml:id="d001l450" n="450">Surgere, Taenarios tantum descendit ad amnes.</l>
                <l xml:id="d001l451" n="451">Cuius ob ingentem tellus concussa ruinam</l>
                <l xml:id="d001l452" n="452">Cessit, ut in latices cautem si miseris, altum</l>
                <l xml:id="d001l453" n="453">Pandit iter, molemque sinu capit unda capaci.</l>
                <l xml:id="d001l454" n="454">Sic percussa gravis monstri se pondere tellus</l>
                <l xml:id="d001l455" n="455">Dissecuit, gremiumque alto patefecit hiatu.</l>
                <l xml:id="d001l456" n="456">Sicut Adrastaeis cum vatem absorbuit agris</l>
                <l xml:id="d001l457" n="457">Campus et armato percussit tartara curru,</l>
                <l xml:id="d001l458" n="458">Seu quando inferni cava guttura Curtius antri</l>
                <l xml:id="d001l459" n="459">Clausit et Elysios tremefecit pondere campos,</l>
                <l xml:id="d001l460" n="460">Vel quando electae primo sub iudice gentis</l>
                <l xml:id="d001l461" n="461">Terra Choren, sociosque altam demersit in alvum.</l>
                <l xml:id="d001l462" n="462">Antra igitur grandi laterum sinuata recessu</l>
                <l xml:id="d001l463" n="463">Inter se ripis summo coeuntibus ore</l>
                <l xml:id="d001l464" n="464">More pilae quoties vento consurgit in orbem</l>
                <l xml:id="d001l465" n="465">In latos abeunt curvati fornicis arcus,</l>
                <l xml:id="d001l466" n="466">Fitque ingens domus umbrarum, praecepsque barathrum.</l>
                <l xml:id="d001l467" n="467">Illic sulphureos incendia nigra liquores</l>
                <l xml:id="d001l468" n="468">Lambunt et dubium quasi prima crepuscula lumen</l>
                <l xml:id="d001l469" n="469">Spargitur et tristi caligant tartara fumo.</l>
                <l xml:id="d001l470" n="470">Hic sunt lugentes, mortis domus impia, campi</l>
                <l xml:id="d001l471" n="471">Regnat ubi scelerum lacrymoso in carcere mater</l>
                <l xml:id="d001l472" n="472">Exercens poenis animas, claudique tenebris</l>
                <l xml:id="d001l473" n="473">Indignata fremit, clauso ceu nubila vento,</l>
                <l xml:id="d001l474" n="474">Cum piceas frangunt clamosa tonitrua nubes.</l>
                <l xml:id="d001l475" n="475">Haec est, quam veteres dicunt Phaethonta poetae</l>
                <l xml:id="d001l476" n="476">Aethereos docti cursus, causasque latentes</l>
                <l xml:id="d001l477" n="477">Ignibus aeternis, sol est qui corda superbis</l>
                <l xml:id="d001l478" n="478">Incendit stimulis, tumidosque in pectora fastus</l>
                <l xml:id="d001l479" n="479">Mittit et impatiens figit sub corde venenum.</l>
                <l xml:id="d001l480" n="480">Propterea ex alto labentem cardine fingunt</l>
                <l xml:id="d001l481" n="481">Audacem aurigam, fractisque per aera loris</l>
                <l xml:id="d001l482" n="482">Solis equos caput Eridani mersisse sub undas.</l>
                <l xml:id="d001l483" n="483">Ad superos egit quoties pater arduus alto</l>
                <l xml:id="d001l484" n="484">Annuit a solio et latum imperiosa per orbem</l>
                <l xml:id="d001l485" n="485">Bacchatur, supraque suas temeraria vires</l>
                <l xml:id="d001l486" n="486">Audet et infausto amittit conamine vires:</l>
                <l xml:id="d001l487" n="487">Scilicet omne Deo contra nitente superbum</l>
                <l xml:id="d001l488" n="488">Evanescit opus, sicut cum surgit in auras</l>
                <l xml:id="d001l489" n="489">Eructantis aquae fluctus, mox vertice presso</l>
                <l xml:id="d001l490" n="490">Decidit et spumans alto demergitur amne,</l>
                <l xml:id="d001l491" n="491">Atque humiles inter sine nomine praeterit undas.</l>
                <l xml:id="d001l492" n="492">Hoc docet Allophylus, Solymae qui verbere fundae</l>
                <l xml:id="d001l493" n="493">Deposuit, frontisque minas, animique tumorem:</l>
                <l xml:id="d001l494" n="494">Ibat enim solo auxilio thoracis et hastae,</l>
                <l xml:id="d001l495" n="495">Non ope Divorum, non ullo numine fultus</l>
                <l xml:id="d001l496" n="496">In pugnam, parvumque minax Davida superbo</l>
                <l xml:id="d001l497" n="497">Nequicquam terrere sono conatus, in ensem</l>
                <l xml:id="d001l498" n="498">Dum surgit misso per ferrea tempora saxo</l>
                <l xml:id="d001l499" n="499">Corruit et toto diffusum iugere corpus</l>
                <l xml:id="d001l500" n="500">Mirati stupuere hostes, turpique dedere</l>
                <l xml:id="d001l501" n="501">Terga fugae, parvoque Gygas cadit ictus ab hoste.</l>
                <l xml:id="d001l502" n="502">Sic quoque delusus curru Iovis aemulus alto</l>
                <l xml:id="d001l503" n="503">Aerea convexi scandens curvamina pontis</l>
                <l xml:id="d001l504" n="504">Flammiferumque rotans Alphaea per oppida fulmen</l>
                <l xml:id="d001l505" n="505">Occidit et casu Eleam perterruit urbem.</l>
                <l xml:id="d001l506" n="506">Haec docuit Phlegyas genus execrabile caelum</l>
                <l xml:id="d001l507" n="507">Spernere, quos Tethys ultricibus abstulit undis.</l>
                <l xml:id="d001l508" n="508">Haec quoque Niliaco regi cum nescia roris</l>
                <l xml:id="d001l509" n="509">Terra diu solitas fruges, victumque negasset,</l>
                <l xml:id="d001l510" n="510">Sanguine persuasit placari numina fuso.</l>
                <l xml:id="d001l511" n="511">In superos eadem natos armavit Aloei,</l>
                <l xml:id="d001l512" n="512">Qui domitum gravibus Martem tenuere catenis.</l>
                <l xml:id="d001l513" n="513">Sit satis haec libasse: aliis memoranda supersunt</l>
                <l xml:id="d001l514" n="514">Plurima, maiori scelerum de principe cantu.</l>
                <l xml:id="d001l515" n="515">Audivi, gemuit tellus, turbatur averni</l>
                <l xml:id="d001l516" n="516">Ianitor, ecce niger nebulae globus exit opacae.</l>
                <l xml:id="d001l517" n="517">Iam turres, regumque domos abscondit et urbes,</l>
                <l xml:id="d001l518" n="518">Exhalatque gravem nox importuna Mephitim.</l>
                <l xml:id="d001l519" n="519">Ite procul mites animae quae dulcia pacis</l>
                <l xml:id="d001l520" n="520">Otia, quae superos, quae coeli quaeritis arcem:</l>
                <l xml:id="d001l521" n="521">Ne funestus odor, ne vos contagia laedant</l>
                <l xml:id="d001l522" n="522">Vipereae prolis, clausis abscondite valvis</l>
                <l xml:id="d001l523" n="523">Atria, progenies nigri dum praeterit Orci.</l>
                <l xml:id="d001l524" n="524">Livor edax tristi surgens Acherontis ab amne</l>
                <l xml:id="d001l525" n="525">Pallidus et moesto demissus lumina voltu</l>
                <l xml:id="d001l526" n="526">Obliquumque tuens rebus gaudere secundis</l>
                <l xml:id="d001l527" n="527">Nescius, aera virum claris signata triumphis</l>
                <l xml:id="d001l528" n="528">Dente terens, tardoque movens vestigia passu,</l>
                <l xml:id="d001l529" n="529">Murmure nunc tenui, nunc fulmine vocis aperto</l>
                <l xml:id="d001l530" n="530">Percutit insontes, bona vultu aliena maligno</l>
                <l xml:id="d001l531" n="531">Ingemit aspiciens et felle gravatus amaro</l>
                <l xml:id="d001l532" n="532">Tabescit, quocumque ierit teterrimus oris</l>
                <l xml:id="d001l533" n="533">Spiritus agrorum virides interficit herbas.</l>
                <l xml:id="d001l534" n="534">Caetera nonnullis parcunt, certisque venena</l>
                <l xml:id="d001l535" n="535">Graminibus, magicaque solent mitescere lingua.</l>
                <l xml:id="d001l536" n="536">Pontica magnanimum celebrant medicamina regem</l>
                <l xml:id="d001l537" n="537">Quae fatis obstare ferunt, his ille solebat</l>
                <l xml:id="d001l538" n="538">Virus et occultae insidias contemnere mortis.</l>
                <l xml:id="d001l539" n="539">Tangere caerulei squamas et colla draconis</l>
                <l xml:id="d001l540" n="540">Phasias ausa fuit, tantum Medeidis herbae</l>
                <l xml:id="d001l541" n="541">Virgineaeque preces poterant, Hecatesque liquores.</l>
                <l xml:id="d001l542" n="542">Marsus in Ausoniis Umbrorum vallibus inter</l>
                <l xml:id="d001l543" n="543">Serpentes impune cubat, Libyaeque per agros,</l>
                <l xml:id="d001l544" n="544">Qua steriles versant nigri Garamantes arenas,</l>
                <l xml:id="d001l545" n="545">Non metuunt Psilli colubros, non saeva neparum</l>
                <l xml:id="d001l546" n="546">Spicula, non hydri morsum, non aspidis horrent.</l>
                <l xml:id="d001l547" n="547">Haec fera lernaeo rabies maculata veneno</l>
                <l xml:id="d001l548" n="548">Omnia depascit, nullis innoxia, nullos</l>
                <l xml:id="d001l549" n="549">Praeterit illaesos, nulli mansuescit, in omnes</l>
                <l xml:id="d001l550" n="550">Invehitur, quod agit non est sanabile vulnus,</l>
                <l xml:id="d001l551" n="551">Non Amytaonii prodesse Melampodis ulla</l>
                <l xml:id="d001l552" n="552">Carmina, Thessalicis non lectae in montibus herbae</l>
                <l xml:id="d001l553" n="553">Phyllyridae manibus, non Coi sancta magistri</l>
                <l xml:id="d001l554" n="554">Pharmaca sufficiant, claraeve Machaonis artes,</l>
                <l xml:id="d001l555" n="555">Non genitor Stygiis lacerum qui traxit ab undis</l>
                <l xml:id="d001l556" n="556">Hippolytum, non Phoebus avus, cui prima medendi est</l>
                <l xml:id="d001l557" n="557">Gloria; lethali poterunt succurrere morbo.</l>
                <l xml:id="d001l558" n="558">Quem iuvat istius varias cognoscere fraudes</l>
                <l xml:id="d001l559" n="559">Et per aperta latens deprendere signa venenum,</l>
                <l xml:id="d001l560" n="560">Multiplices casus et longa pericula cernat</l>
                <l xml:id="d001l561" n="561">Fatidici iuvenis, qui dum praesaga parenti</l>
                <l xml:id="d001l562" n="562">Somnia narraret, fratrum livore sub altam</l>
                <l xml:id="d001l563" n="563">Actus humum Pharias tandem migravit ad arces.</l>
                <l xml:id="d001l564" n="564">Huius ut infectos genitor cognovit amictus</l>
                <l xml:id="d001l565" n="565">Et pueri tunicas mendaci caede rubentes,</l>
                <l xml:id="d001l566" n="566">Heu fera, clamavit, dulcem saevissima natum</l>
                <l xml:id="d001l567" n="567">Abstulit et luctu canos confecit amaro.</l>
                <l xml:id="d001l568" n="568">Aspice contorto Saulis convicia telo</l>
                <l xml:id="d001l569" n="569">Invidiaque satos inter convivia planctus,</l>
                <l xml:id="d001l570" n="570">Et Davida inopem comitum cum paupere turba</l>
                <l xml:id="d001l571" n="571">Ire per abruptos deserta cacumina montes,</l>
                <l xml:id="d001l572" n="572">Et certam nescire domum, regemque sub antro</l>
                <l xml:id="d001l573" n="573">Deprensum potuit sermo mitescere, si non</l>
                <l xml:id="d001l574" n="574">Intima tabificus vitiasset pectora livor.</l>
                <l xml:id="d001l575" n="575">Quid referam primos discordia semina fratres</l>
                <l xml:id="d001l576" n="576">Et scelus? et campos germana caede madentes?</l>
                <l xml:id="d001l577" n="577">Praetereo vatem, nigri quem spiritus Orci</l>
                <l xml:id="d001l578" n="578">Perculit et tristi clausit Babylonia circo.</l>
                <l xml:id="d001l579" n="579">Ipse diu ieiuna iacens ante ora ferarum</l>
                <l xml:id="d001l580" n="580">Atque famescentes animalia saeva leaenas</l>
                <l xml:id="d001l581" n="581">Indomitum fregit Superum pietate furorem.</l>
                <l xml:id="d001l582" n="582">Praetereo pulsum patria reducemque Camillum,</l>
                <l xml:id="d001l583" n="583">Rapta Panomphaeo referentem signa Tonanti.</l>
                <l xml:id="d001l584" n="584">Quis furor ingratos, Dux praestantissime, cives</l>
                <l xml:id="d001l585" n="585">Scipio? quae fortuna tuam tulit aspera mentem?</l>
                <l xml:id="d001l586" n="586">Ut post eversas Tyriae Carthaginis arces</l>
                <l xml:id="d001l587" n="587">Partaque bellando Libycae cognomina gentis,</l>
                <l xml:id="d001l588" n="588">Cum tua consiliis esset melioribus aetas</l>
                <l xml:id="d001l589" n="589">Utilis et vires ad civica munera promptae,</l>
                <l xml:id="d001l590" n="590">Iura fori et cives et amatam liqueris urbem?</l>
                <l xml:id="d001l591" n="591">Non monuit pietas virides servata per annos</l>
                <l xml:id="d001l592" n="592">Publica privatis praeferre negotia rebus?</l>
                <l xml:id="d001l593" n="593">Causa mali livor, suffusaque lingua veneno</l>
                <l xml:id="d001l594" n="594">Tot clara invictae molita extinguere laudis</l>
                <l xml:id="d001l595" n="595">Facta, tot egregia partos virtute triumphos.</l>
                <l xml:id="d001l596" n="596">Qui rigidos enses, qui ferrea bella subegit</l>
                <l xml:id="d001l597" n="597">Exul ob invidiam patria migrare relicta</l>
                <l xml:id="d001l598" n="598">Cogitur et duros inter versatur agrestes.</l>
                <l xml:id="d001l599" n="599">Ad Cereris conversus opus, moresque parentum</l>
                <l xml:id="d001l600" n="600">Qui Pelusiacae servant cognomina lentis</l>
                <l xml:id="d001l601" n="601">Et quibus illustrem fecere legumina famam,</l>
                <l xml:id="d001l602" n="602">Triptolemi curavit, opes imitatus Osiris</l>
                <l xml:id="d001l603" n="603">Alcinoique senis studium, ceu postea magnus</l>
                <l xml:id="d001l604" n="604">Caesaris et sceptri posito splendore Diocles,</l>
                <l xml:id="d001l605" n="605">Hortorum didicit cultus, incidere vites</l>
                <l xml:id="d001l606" n="606">Atque piri secto malos infigere trunco,</l>
                <l xml:id="d001l607" n="607">Quo fit adoptatis lignum bis fertile ramis,</l>
                <l xml:id="d001l608" n="608">Humectare solum rivis, ferreque bicorni</l>
                <l xml:id="d001l609" n="609">Pectere luxuriem terrae, redolentia sulcis</l>
                <l xml:id="d001l610" n="610">Gramina virgineos induta rosaria vultus,</l>
                <l xml:id="d001l611" n="611">Lilia, narcissos, violas, flentes hyacinthos,</l>
                <l xml:id="d001l612" n="612">Purpureisque crocum foliis, mentamque, thymumque</l>
                <l xml:id="d001l613" n="613">Pangere et innocuis vitam traducere curis.</l>
                <l xml:id="d001l614" n="614">Unde viro forti damnum parat, inde salutem</l>
                <l xml:id="d001l615" n="615">Gignit et ipse suo cadit ictus vulnere livor.</l>
                <l xml:id="d001l616" n="616">Pluribus excelsa vel opum vel honoris ab arce</l>
                <l xml:id="d001l617" n="617">Profuit ad modicae sortis cecidisse quietem:</l>
                <l xml:id="d001l618" n="618">Sicut enim quando rutilat, noctemque rubenti</l>
                <l xml:id="d001l619" n="619">Ore fugat carbo in cineres, atramque favillam</l>
                <l xml:id="d001l620" n="620">Solvitur, extinctis si cesserit ignibus ardor,</l>
                <l xml:id="d001l621" n="621">Saecula nulla timet, sic mens humana superbo</l>
                <l xml:id="d001l622" n="622">Tabescit fastu, rebusque elata secundis</l>
                <l xml:id="d001l623" n="623">Torpet, at exsecto viret, evigilatque tumore.</l>
                <l xml:id="d001l624" n="624">Incoeptum repetamus iter, miremur averni</l>
                <l xml:id="d001l625" n="625">Militiam, famis et morbi, pugnaeque parentem.</l>
                <l xml:id="d001l626" n="626">Zoilus his actus stimulis, hoc percitus oestro</l>
                <l xml:id="d001l627" n="627">Inachis et quondam populos cum venit ad hosdem</l>
                <l xml:id="d001l628" n="628">Divinum audaci dum carperet ore poetam,</l>
                <l xml:id="d001l629" n="629">Seu Smyrnae seu Maeonii Colophonis alumnum</l>
                <l xml:id="d001l630" n="630">Regis ad imperium pino suspensus ab alta</l>
                <l xml:id="d001l631" n="631">Tristia Niliacae fecit spectacula plebi.</l>
                <l xml:id="d001l632" n="632">Sic pereat quicumque pios auferre labores</l>
                <l xml:id="d001l633" n="633">Nititur et sacro vatum non parcit honori.</l>
                <l xml:id="d001l634" n="634">Cetera dicturum super his crudelis imago</l>
                <l xml:id="d001l635" n="635">Terruit immanis monstri venientis ad auras</l>
                <l xml:id="d001l636" n="636">Impete cum magno, fusis per terga colubris</l>
                <l xml:id="d001l637" n="637">Circum equitant dominam furiae, manibusque flagella,</l>
                <l xml:id="d001l638" n="638">Vincula, flammivomasque faces et sanguine tincta</l>
                <l xml:id="d001l639" n="639">Tela ferunt, vehitur plaustro stridente supellex</l>
                <l xml:id="d001l640" n="640">Martia, loricae, clypei, galeaeque micantes,</l>
                <l xml:id="d001l641" n="641">Conorumque iubae, strepitusque auditur equorum</l>
                <l xml:id="d001l642" n="642">Et procul hinnitu campus sonat omnis acuto.</l>
                <l xml:id="d001l643" n="643">Ira minax, odiique parens, Mavortis alumna</l>
                <l xml:id="d001l644" n="644">Secum agit indomitum Stygia de sede furorem</l>
                <l xml:id="d001l645" n="645">Stentorea qui voce tonat, qui gutture lato</l>
                <l xml:id="d001l646" n="646">Fulminat et rauco resonans clamore fugacem</l>
                <l xml:id="d001l647" n="647">Pantagiam superat, mugire tonitrua dicas.</l>
                <l xml:id="d001l648" n="648">Horrificaque fremens aeratas voce cohortes</l>
                <l xml:id="d001l649" n="649">In rigidos enses, alternaque vulnera mittit.</l>
                <l xml:id="d001l650" n="650">Sanguinolenta gravi vibrans hastilia ferro</l>
                <l xml:id="d001l651" n="651">Bella ciens, rixasque movens, hostemque lacessens,</l>
                <l xml:id="d001l652" n="652">Labra, manusque tremit, scintillant lumina torvis</l>
                <l xml:id="d001l653" n="653">Fulta superciliis, strepit et convitia iactans</l>
                <l xml:id="d001l654" n="654">Bacchatur: si forte aliquo nequit obice poenas</l>
                <l xml:id="d001l655" n="655">Sumere, vindictas in idonea tempora differt,</l>
                <l xml:id="d001l656" n="656">Fitque odium, quod longa fovens incendia pectus</l>
                <l xml:id="d001l657" n="657">Urit et accensis lambit praecordia flammis.</l>
                <l xml:id="d001l658" n="658">Nil pensi, nil mentis habet, cito mobilis, expers</l>
                <l xml:id="d001l659" n="659">Consilii, volat in pugnam, retinacula rumpit.</l>
                <l xml:id="d001l660" n="660">Lege, modoque carens, rabido stimulata colore</l>
                <l xml:id="d001l661" n="661">Non ignes, non arma timet, flammantia tantos</l>
                <l xml:id="d001l662" n="662">Pectora concipiunt accensi sanguinis aestus.</l>
                <l xml:id="d001l663" n="663">Quo ferat immanis furor et gravis impetus irae,</l>
                <l xml:id="d001l664" n="664">Fabula Thestiadae priscis monet eruta chartis.</l>
                <l xml:id="d001l665" n="665">Cum ferus Oenides aprum Calydonia rura</l>
                <l xml:id="d001l666" n="666">Vastantem premeret procerum socialibus armis,</l>
                <l xml:id="d001l667" n="667">Auxiliisque canum, spumanti concitus ira,</l>
                <l xml:id="d001l668" n="668">Fulmineoque fremens Aetola per agmina dente</l>
                <l xml:id="d001l669" n="669">Irrumpebat aper, non illum densa virorum</l>
                <l xml:id="d001l670" n="670">Turma nec hinnitus celerum tremefecit equorum.</l>
                <l xml:id="d001l671" n="671">Strenuus arrectis hirsuto tergore setis</l>
                <l xml:id="d001l672" n="672">Flammiferis oculis sylvas et retia rumpens,</l>
                <l xml:id="d001l673" n="673">Qua furor urgebat rapido per spicula cursu</l>
                <l xml:id="d001l674" n="674">Perque canum rictus, venabulaque ipsa ruebat.</l>
                <l xml:id="d001l675" n="675">Non secus haec rabies ardenti percita bile</l>
                <l xml:id="d001l676" n="676">Luminibus coecis per aperta pericula fertur.</l>
                <l xml:id="d001l677" n="677">Felsineos toties cives in dira coegit</l>
                <l xml:id="d001l678" n="678">Excidia et furiis trepidam involventibus urbem</l>
                <l xml:id="d001l679" n="679">In ferrum ruere atque securibus ardua tecta</l>
                <l xml:id="d001l680" n="680">Detrahere et patrios flammis violare penates</l>
                <l xml:id="d001l681" n="681">Compulit, antiquosque patrum delere labores.</l>
                <l xml:id="d001l682" n="682">Sed postquam domitis scelerum cervicibus auctor</l>
                <l xml:id="d001l683" n="683">Occidit et rutilos Serrae concordia dentes</l>
                <l xml:id="d001l684" n="684">Signa tulit primis populus cum patribus alte</l>
                <l xml:id="d001l685" n="685">Defixis urbana quies radicibus haesit</l>
                <l xml:id="d001l686" n="686">Atque gradu semper mansit respublica firmo.</l>
                <l xml:id="d001l687" n="687">Haec eadem rabidum convulso pectore Syllam</l>
                <l xml:id="d001l688" n="688">Ora cruentatum furibunda, animamque vomentem</l>
                <l xml:id="d001l689" n="689">Sacrilegam celeri rapuit sub tartara fato.</l>
                <l xml:id="d001l690" n="690">Viscera natorum manibus lanianda paternis</l>
                <l xml:id="d001l691" n="691">Praebuit Alcides, cum lusus imagine falsa</l>
                <l xml:id="d001l692" n="692">Sanguine foedavit laeta, dulcique furentem</l>
                <l xml:id="d001l693" n="693">Pace domum; fuit ira virum, quae lusit imago.</l>
                <l xml:id="d001l694" n="694">Ira draconigenas acies, Cadmique nepotes,</l>
                <l xml:id="d001l695" n="695">Fraternasque manus alterna caede rubentes</l>
                <l xml:id="d001l696" n="696">Implicuit longis bellorum ambagibus, ira</l>
                <l xml:id="d001l697" n="697">Diruit excelsas urbes atque inclyta quondam</l>
                <l xml:id="d001l698" n="698">Oppida, regalesque domos evertit abactis</l>
                <l xml:id="d001l699" n="699">Civibus, aerias turres deiecit et arcus</l>
                <l xml:id="d001l700" n="700">Clara triumphales veterum monumenta laborum.</l>
                <l xml:id="d001l701" n="701">His accensa focis Italos pulcherrima regna</l>
                <l xml:id="d001l702" n="702">Et magni specimen mundi vexare coacta est</l>
                <l xml:id="d001l703" n="703">Barbara saevities et inhumani fera vulgi</l>
                <l xml:id="d001l704" n="704">Colluvies: Roma indicio est, Syllanaque Tuscis</l>
                <l xml:id="d001l705" n="705">Urbs divisa vadis, necnon regina, caputque</l>
                <l xml:id="d001l706" n="706">Etruscae quondam modo sola Bononia gentis,</l>
                <l xml:id="d001l707" n="707">Et vetus aprico recubans in culmine Derton,</l>
                <l xml:id="d001l708" n="708">Cuius adhuc extant vacuis vestigia campis,</l>
                <l xml:id="d001l709" n="709">Semirutae moles lapidum, fractaeque columnae.</l>
                <l xml:id="d001l710" n="710">Vincula, singultus, lacrymas, suspiria, planctus,</l>
                <l xml:id="d001l711" n="711">Pallorem, vigilesque metus, tormenta, crucesque,</l>
                <l xml:id="d001l712" n="712">Verbera, pestifero rorantia tela veneno</l>
                <l xml:id="d001l713" n="713">Protulit atque feris hominum crudelibus artus</l>
                <l xml:id="d001l714" n="714">Obiectans, variis implevit cladibus orbem.</l>
                <l xml:id="d001l715" n="715">Hinc multa exilio gentes aliena sequutae</l>
                <l xml:id="d001l716" n="716">Regna, suis orbae patriis, sic filia quondam</l>
                <l xml:id="d001l717" n="717">Tiresiae, gemini Manto post dura Creontis</l>
                <l xml:id="d001l718" n="718">Servitia in Venetis molita paludibus urbem</l>
                <l xml:id="d001l719" n="719">Vixit et extructae sua nomina tradidit arci.</l>
                <l xml:id="d001l720" n="720">Laomedontiaden Teucrum Salamina petentem</l>
                <l xml:id="d001l721" n="721">Expulit ira patris. Quid te Neiphylas Helle?</l>
                <l xml:id="d001l722" n="722">Quid profugum memorem Phrixum, saevumque Athamanta?</l>
                <l xml:id="d001l723" n="723">Atque novercales furias, odiumque, minasque?</l>
                <l xml:id="d001l724" n="724">Adde Mycenaeum poenas et funera regem</l>
                <l xml:id="d001l725" n="725">Matri intentantem, moestasque Agamemnonis aedes:</l>
                <l xml:id="d001l726" n="726">Atque Sophocleo celebratos carmine planctus.</l>
                <l xml:id="d001l727" n="727">Adde Phryges geminos, Anthenora, fluctivagumque</l>
                <l xml:id="d001l728" n="728">Aenaeam, ignotum decorantes moenibus orbem.</l>
                <l xml:id="d001l729" n="729">Hos, aliosque irae patriis a finibus actos</l>
                <l xml:id="d001l730" n="730">Longa per exilia et casus misere sinistros.</l>
                <l xml:id="d001l731" n="731">Hac rabie succensa feram Priameia coniux</l>
                <l xml:id="d001l732" n="732">Induit et duplici creverunt aggere dentes,</l>
                <l xml:id="d001l733" n="733">Longaque sub geminis surgentia naribus ora,</l>
                <l xml:id="d001l734" n="734">Succensi mansere oculi et truculenta minaci</l>
                <l xml:id="d001l735" n="735">Fronte supercilia et latrans in pectore virus.</l>
                <l xml:id="d001l736" n="736">Quid memorem saevae furias, odiumque parentis</l>
                <l xml:id="d001l737" n="737">Quae miseros nati flammis fatalibus artus</l>
                <l xml:id="d001l738" n="738">Ulta necem fratrum et matrem se oblita cremavit?</l>
                <l xml:id="d001l739" n="739">Vix ea finieram, cum formidabilis irae</l>
                <l xml:id="d001l740" n="740">Castra sequens aderat Stygiis nova bellua signis</l>
                <l xml:id="d001l741" n="741">Ingenti comitata manu, mendacia tectis</l>
                <l xml:id="d001l742" n="742">Vultibus et trepidae dubia sub imagine fraudes,</l>
                <l xml:id="d001l743" n="743">Ignotisque doli sub vestibus agmen agebant,</l>
                <l xml:id="d001l744" n="744">In medio stipata gravi regina tumultu</l>
                <l xml:id="d001l745" n="745">Tollebat nigra umbrosam fuligine frontem.</l>
                <l xml:id="d001l746" n="746">Auri sacra fames haec est, rerumque cupido</l>
                <l xml:id="d001l747" n="747">Improba, divitias amor infinitus habendi.</l>
                <l xml:id="d001l748" n="748">Haec nummi sitis ardescens immensa vorago</l>
                <l xml:id="d001l749" n="749">Tartareis emissa vadis, imitata rapaces</l>
                <l xml:id="d001l750" n="750">Unguibus Harpyias, armataque grandibus ora</l>
                <l xml:id="d001l751" n="751">Dentibus in gyrum quales, quantosque Elephanti</l>
                <l xml:id="d001l752" n="752">Aethiopes, Indive ferunt, sinuatur in orbes,</l>
                <l xml:id="d001l753" n="753">Et nodos, in se rediens coma densa figurat,</l>
                <l xml:id="d001l754" n="754">Tempora nec velat, sed agit suspensa tumorem</l>
                <l xml:id="d001l755" n="755">Undique surgentem, nudaque recedit ab aure.</l>
                <l xml:id="d001l756" n="756">Nec solum vigiles obeunt hirsuta rotundo</l>
                <l xml:id="d001l757" n="757">Tempora circuitu, verum sub vertice cano</l>
                <l xml:id="d001l758" n="758">In cervice micant oculi ceu florea serta.</l>
                <l xml:id="d001l759" n="759">Effigies veteri, vultusque simillimus Argo,</l>
                <l xml:id="d001l760" n="760">Sed magis introrsum scrobibus subducta cavatis</l>
                <l xml:id="d001l761" n="761">Lumina discedunt, setosaque prominet atri</l>
                <l xml:id="d001l762" n="762">Silva supercilii, macies, squalorque per omne</l>
                <l xml:id="d001l763" n="763">Corpus, iners dicas monstrum et vix ossibus haerens,</l>
                <l xml:id="d001l764" n="764">Sed geminis, quoties opus est, ita nititur alis,</l>
                <l xml:id="d001l765" n="765">Ut credas ferri Boream, Zephyrumve per auras,</l>
                <l xml:id="d001l766" n="766">Praecipitemve Notum, lucri si nuntia fama</l>
                <l xml:id="d001l767" n="767">Surgat et acceptus nares odor imbuat auri</l>
                <l xml:id="d001l768" n="768">Elevat ingentes alas et lumine fixo</l>
                <l xml:id="d001l769" n="769">Visa petens, quicquid falcatis unguibus aufert,</l>
                <l xml:id="d001l770" n="770">Stulta suos numquam venturum servat in usus.</l>
                <l xml:id="d001l771" n="771">Sacra Deum, sanctas leges, praeclaraque gesta,</l>
                <l xml:id="d001l772" n="772">Scriptores rerum egregios, celebresque poetas,</l>
                <l xml:id="d001l773" n="773">Qui procerum laudes chartis et nomina mandant</l>
                <l xml:id="d001l774" n="774">Et quidquid non auget opes aversa repellit.</l>
                <l xml:id="d001l775" n="775">Sola iuvant quae lucra ferunt, sint caetera quamquam</l>
                <l xml:id="d001l776" n="776">Laudibus et pretio dignissima, caetera sordent,</l>
                <l xml:id="d001l777" n="777">Sicut Hyperboreis rutilans in vallibus aurum</l>
                <l xml:id="d001l778" n="778">Gryphes amant, avidique tenent, vigilesque tuentur,</l>
                <l xml:id="d001l779" n="779">Unde nec utilitas operae, pretiumve laboris,</l>
                <l xml:id="d001l780" n="780">Sed metus et clades oritur, sic pectus anhelum</l>
                <l xml:id="d001l781" n="781">Pervigilis monstri, graviore cupidinis aestu</l>
                <l xml:id="d001l782" n="782">Fervet, opes cumulans quas olim prodigus haeres</l>
                <l xml:id="d001l783" n="783">Dissipet et pingues ferat in convivia mensas.</l>
                <l xml:id="d001l784" n="784">Palla sinu lato ex humeris decurrit in imos</l>
                <l xml:id="d001l785" n="785">Lapsa pedes, manicae velant extrema capaces</l>
                <l xml:id="d001l786" n="786">Brachia, quas ubi vult curvos demittit in ungues.</l>
                <l xml:id="d001l787" n="787">Utitur his quoties opus est, vel fingere mores,</l>
                <l xml:id="d001l788" n="788">Vel gestu simulare fidem, vel fallere quenquam</l>
                <l xml:id="d001l789" n="789">Seu furtum celare; manus levis, apta rapinae,</l>
                <l xml:id="d001l790" n="790">Perfida mens, nullisque potens mansuescere dictis,</l>
                <l xml:id="d001l791" n="791">Indignas, dignasque preces surda accipit aure,</l>
                <l xml:id="d001l792" n="792">Ut proiecta bovis detracto grandia tergo</l>
                <l xml:id="d001l793" n="793">Viscera percipiens oculis, vel nare sagaci</l>
                <l xml:id="d001l794" n="794">Vultur edax, avido corvusque famelicus ore</l>
                <l xml:id="d001l795" n="795">Convolat ad resoluta a gravi convivia tabe,</l>
                <l xml:id="d001l796" n="796">Sic ad opes, aurumque cito sitis ista volatu</l>
                <l xml:id="d001l797" n="797">Fertur et ad nudum spolians fragmenta, brevesque</l>
                <l xml:id="d001l798" n="798">Reliquias studiosa legit, gremioque recondit.</l>
                <l xml:id="d001l799" n="799">Nec contenta bonis, Divum quae munere tellus</l>
                <l xml:id="d001l800" n="800">Protulit, in partem scelerum vocat astra, Deosque,</l>
                <l xml:id="d001l801" n="801">Exercetque preces, magicas et consulit aras,</l>
                <l xml:id="d001l802" n="802">Infernosque vocans manes altaria circum</l>
                <l xml:id="d001l803" n="803">Nocturnas adhibet vestes, tetroque vapore</l>
                <l xml:id="d001l804" n="804">Orgia perlustrat, ducensque in pulvere circum</l>
                <l xml:id="d001l805" n="805">Murmurat et variis distinguit signa figuris.</l>
                <l xml:id="d001l806" n="806">Extaque Tyrrheno risu scrutata requirit</l>
                <l xml:id="d001l807" n="807">Thesauros, quae terra tegit liventia plumbi</l>
                <l xml:id="d001l808" n="808">Pondera et argenti globulos viventis et aera</l>
                <l xml:id="d001l809" n="809">Artifici mendax vertit medicamine in aurum.</l>
                <l xml:id="d001l810" n="810">Falsaque cum veris iungens, cum Doride Bacchum:</l>
                <l xml:id="d001l811" n="811">Cum gemmis fragiles hyalos, cum Palladis imbre</l>
                <l xml:id="d001l812" n="812">Miscet Aristaei succos et cerea mella.</l>
                <l xml:id="d001l813" n="813">Mentitisque novas, fuco errorem faciente,</l>
                <l xml:id="d001l814" n="814">Confectis senio deludit mercibus, omne</l>
                <l xml:id="d001l815" n="815">Turpiter emporium, lucrique libidine fervet,</l>
                <l xml:id="d001l816" n="816">Et totos hac arte dies consumit et annos.</l>
                <l xml:id="d001l817" n="817">Utque dies tristi, sic nox abit anxia monstro,</l>
                <l xml:id="d001l818" n="818">Nullaque pax vitio rodentibus intima curis</l>
                <l xml:id="d001l819" n="819">Pectora, nulla quies, post turpia lucra diurnae</l>
                <l xml:id="d001l820" n="820">Fraudis et exlegem quaestum, si lumina somnus</l>
                <l xml:id="d001l821" n="821">Occupat et duro furatur membra labori:</l>
                <l xml:id="d001l822" n="822">Pictus imaginibus, formisque fugacibus astat</l>
                <l xml:id="d001l823" n="823">Morpheus et variis fingit nova vultibus ora,</l>
                <l xml:id="d001l824" n="824">Vanaque sopitos ludunt insomnia sensus.</l>
                <l xml:id="d001l825" n="825">Nam rerum tenues umbras, simulacraque servans</l>
                <l xml:id="d001l826" n="826">Lubricus assiduis ut fluxibus ambulat humor</l>
                <l xml:id="d001l827" n="827">Et nunc summa petens reptat, nunc ima relapsus</l>
                <l xml:id="d001l828" n="828">Antra cavernosi capitis rigat, itque, reditque</l>
                <l xml:id="d001l829" n="829">Nunc iter obliquum sinuans, nunc tramite recto</l>
                <l xml:id="d001l830" n="830">Fertur et ipse sibi redit obvius, aut agit arcum</l>
                <l xml:id="d001l831" n="831">In dextram laevamve cadens, ut pellit et urget</l>
                <l xml:id="d001l832" n="832">Fumus et ingressi cava spiramenta vapores:</l>
                <l xml:id="d001l833" n="833">Sic rerum species variis concursibus, ut sors</l>
                <l xml:id="d001l834" n="834">Obtulit, aut usus, vel vis incognita coeli,</l>
                <l xml:id="d001l835" n="835">Spirituumve potens industria nocte silenti</l>
                <l xml:id="d001l836" n="836">Diverso ostentant diversos ordine casus.</l>
                <l xml:id="d001l837" n="837">Ceu varias voces, diversaque nomina rerum</l>
                <l xml:id="d001l838" n="838">(Si novus inversis surgat compagibus ordo)</l>
                <l xml:id="d001l839" n="839">Difformes eadem faciant elementa figuras.</l>
                <l xml:id="d001l840" n="840">Haec duo Roma notis et amor componimus hisdem</l>
                <l xml:id="d001l841" n="841">Tramite converso et retro redeunte meatu.</l>
                <l xml:id="d001l842" n="842">Quae simulacra magis vigilans exercet in unum</l>
                <l xml:id="d001l843" n="843">Nocte revertuntur, verisque simillima formant.</l>
                <l xml:id="d001l844" n="844">Ostentantur opes cupido, quia tempore lucis</l>
                <l xml:id="d001l845" n="845">Cogit opum species et iter, quod luce frequentant,</l>
                <l xml:id="d001l846" n="846">In tenebris repetunt et noto calle recurrunt,</l>
                <l xml:id="d001l847" n="847">Caecaque praeteritas imitantur somnia curas.</l>
                <l xml:id="d001l848" n="848">Quum tacitis ergo rediit nox humida pennis,</l>
                <l xml:id="d001l849" n="849">Atque soporiferos niveis argentea bigis</l>
                <l xml:id="d001l850" n="850">Luna vehit radios, somnus, per rura, per urbes</l>
                <l xml:id="d001l851" n="851">Spargit lethaeo medicata papavera rore,</l>
                <l xml:id="d001l852" n="852">Et vigiles abigit secreta incendia curas.</l>
                <l xml:id="d001l853" n="853">Pulsae abeunt celeres ad tristia limina Ditis,</l>
                <l xml:id="d001l854" n="854">Atque leves haerent sub opacae frondibus ulmi.</l>
                <l xml:id="d001l855" n="855">Ulmus enim diffusa comas et brachia late</l>
                <l xml:id="d001l856" n="856">Surgit ibi a validis radicibus, illius ergo</l>
                <l xml:id="d001l857" n="857">Muta sub umbrosis habitant quae somnia ramis</l>
                <l xml:id="d001l858" n="858">In thalamos hominum et tenebrosa cubilia ducunt:</l>
                <l xml:id="d001l859" n="859">Dantque suos illis vultus, vocemque, habitumque,</l>
                <l xml:id="d001l860" n="860">Illa per obscuros capitum delapsa meatus</l>
                <l xml:id="d001l861" n="861">Ad vigilem subeunt animum, casusque figuris</l>
                <l xml:id="d001l862" n="862">Mobilibus formant, sopitaque corda iacentum</l>
                <l xml:id="d001l863" n="863">Sollicitant, nec vana minus quam vera fatigant,</l>
                <l xml:id="d001l864" n="864">Interea circum vittas et anhela frequentes</l>
                <l xml:id="d001l865" n="865">Ora volant curae, moxque ut sopor evolat, intrant,</l>
                <l xml:id="d001l866" n="866">Mordacique secant iterum praecordia rostro.</l>
                <l xml:id="d001l867" n="867">Haec est quae Tityum volucris ferit ore cruento,</l>
                <l xml:id="d001l868" n="868">Aeternae natum poenae, aeternoque dolori.</l>
                <l xml:id="d001l869" n="869">Monstrum igitur si quando quies blandita soporem</l>
                <l xml:id="d001l870" n="870">Reddidit, aut auro insudat, sublatave furto</l>
                <l xml:id="d001l871" n="871">Semina frugiferae Cereris, vel inania plangit</l>
                <l xml:id="d001l872" n="872">Horrea, vel dura decussos grandine fructus,</l>
                <l xml:id="d001l873" n="873">Effusamve fretis mercem, deprensave furta,</l>
                <l xml:id="d001l874" n="874">Atque iterum tractat sub nocte negotia lucis</l>
                <l xml:id="d001l875" n="875">Totaque sub curis it vita simillima morti.</l>
                <l xml:id="d001l876" n="876">Haec animum turpi maculans et corpora labe</l>
                <l xml:id="d001l877" n="877">Quaerere coelesti pretium pro munere iussit,</l>
                <l xml:id="d001l878" n="878">Vanaque composito mendacia fingere vultu,</l>
                <l xml:id="d001l879" n="879">Quando gravem sacro morbum Naamanus in amne</l>
                <l xml:id="d001l880" n="880">Abluit et puerum spoliis oneravit et auro.</l>
                <l xml:id="d001l881" n="881">Haec eadem scelerum genitrix, fraudumque magistra</l>
                <l xml:id="d001l882" n="882">Reginam Libycis posuit quae in collibus urbem</l>
                <l xml:id="d001l883" n="883">Aere, viro, patria spolians, peregrinaque circum</l>
                <l xml:id="d001l884" n="884">Aequora, per rapidas Syrtes, per barbara pellens</l>
                <l xml:id="d001l885" n="885">Regna diu profugam terris iactavit et unda.</l>
                <l xml:id="d001l886" n="886">Haec Priami natum, cui longa pepercerat ira</l>
                <l xml:id="d001l887" n="887">Martis et a patria procul obsidione latentem</l>
                <l xml:id="d001l888" n="888">Thraicio iuvenem innocuum mucrone peremit.</l>
                <l xml:id="d001l889" n="889">Ah scelus, ah dirum facinus, multoque piandum</l>
                <l xml:id="d001l890" n="890">Sanguine primaevae imberbem sub flore iuventae,</l>
                <l xml:id="d001l891" n="891">Ignarumque doli puerum, nil tale verentem</l>
                <l xml:id="d001l892" n="892">Perfidus obtruncat, placidum rosei decus oris</l>
                <l xml:id="d001l893" n="893">Et regale caput, simplex sine crimine pectus</l>
                <l xml:id="d001l894" n="894">Et natas ad sceptra manus, veniamque precantes,</l>
                <l xml:id="d001l895" n="895">Vulnerat immitis repetito saepius ictu.</l>
                <l xml:id="d001l896" n="896">Praetereo conscisa sui qui corpora nati</l>
                <l xml:id="d001l897" n="897">Diis epulanda dedit, quique auro vendidit urbem,</l>
                <l xml:id="d001l898" n="898">Quique suum superans hostem superatus ab auro</l>
                <l xml:id="d001l899" n="899">Exanimum Phrygio versatum pulvere corpus</l>
                <l xml:id="d001l900" n="900">Misit ad extremos ignes, patriumque sepulcrum</l>
                <l xml:id="d001l901" n="901">Non prece, non lacrymis motus, non voce paterna,</l>
                <l xml:id="d001l902" n="902">Nec misero casu queruli senis, immemor omnis</l>
                <l xml:id="d001l903" n="903">Iustitiae, solo placatus munere, tandem</l>
                <l xml:id="d001l904" n="904">Hectora restituit Priamo, sua pignora patri,</l>
                <l xml:id="d001l905" n="905">Quique per undosum dulces ne perderet aequor</l>
                <l xml:id="d001l906" n="906">Divitias retro conversa nave per undas</l>
                <l xml:id="d001l907" n="907">Ad patriam et saevos rediit non inscius hostes.</l>
                <l xml:id="d001l908" n="908">Quique Deum manibus rapiens pendentia dona</l>
                <l xml:id="d001l909" n="909">Sacrilegus Superum vanos irrisit honores:</l>
                <l xml:id="d001l910" n="910">Et qui surripiens auri duo milia pondo</l>
                <l xml:id="d001l911" n="911">Et lateres fulvos, fucata subintulit aera,</l>
                <l xml:id="d001l912" n="912">Ut genus effrenum Nasamon qui versus in austros</l>
                <l xml:id="d001l913" n="913">Incolit Isiaco contermina rura Canopo,</l>
                <l xml:id="d001l914" n="914">Naufragiis victum quaerens gaudere procellis,</l>
                <l xml:id="d001l915" n="915">Turbinibusque solet, fusasque per aequora merces</l>
                <l xml:id="d001l916" n="916">Colligit et nautas ad Punica littora pulsos</l>
                <l xml:id="d001l917" n="917">Auxilium simulans violat. Sic improbus auri</l>
                <l xml:id="d001l918" n="918">Raptor in adversis quemquam si viderit angi</l>
                <l xml:id="d001l919" n="919">Casibus exultat, fictoque astutior ore</l>
                <l xml:id="d001l920" n="920">Dum promittit opem spoliat, praedamque reportans</l>
                <l xml:id="d001l921" n="921">Celat et exuvias occulto congerit antro.</l>
                <l xml:id="d001l922" n="922">Haec quoque venalem (tanti quis crederet Orcum?)</l>
                <l xml:id="d001l923" n="923">Esse Deum fecit, semen coeleste piando</l>
                <l xml:id="d001l924" n="924">Progenitum sceleri, divinae mentis alumnum,</l>
                <l xml:id="d001l925" n="925">Virgineoque alitum gremio, crimenque volentem</l>
                <l xml:id="d001l926" n="926">Solvere et antiquo contractam fomite labem,</l>
                <l xml:id="d001l927" n="927">Dira fames auri culpae regina, parensque</l>
                <l xml:id="d001l928" n="928">Perdidit, indigno signatum verbere corpus.</l>
                <l xml:id="d001l929" n="929">Confixum caput et duplici manantia rore</l>
                <l xml:id="d001l930" n="930">Pectora, pallentesque genas, frontemque cadentem</l>
                <l xml:id="d001l931" n="931">Ingratae moriens plebi monstrabat ab alta</l>
                <l xml:id="d001l932" n="932">Arbore, purpureum terra absorbente cruorem.</l>
                <l xml:id="d001l933" n="933">Haec opera, hi fructus, haec gaudia mentis avarae.</l>
                <l xml:id="d001l934" n="934">Hic memor antiqui sceleris dum tristia flerem</l>
                <l xml:id="d001l935" n="935">Funera virgineae prolis, largoque maderent</l>
                <l xml:id="d001l936" n="936">Imbre genae, vidi ex alto telluris hiatu</l>
                <l xml:id="d001l937" n="937">Deformem prodire chorum: sartagine lata</l>
                <l xml:id="d001l938" n="938">Signifer armatus vestigia lentus agebat,</l>
                <l xml:id="d001l939" n="939">Quem confusa cohors cultris, armisque popinae</l>
                <l xml:id="d001l940" n="940">Pressa sequebatur, patinas, unctosque lebetes,</l>
                <l xml:id="d001l941" n="941">Visceraque oblongis verubus confossa gerebat.</l>
                <l xml:id="d001l942" n="942">His comes in bellum turmis veniebat inerti</l>
                <l xml:id="d001l943" n="943">Turba canum gressu, quorum cutis aspera multam</l>
                <l xml:id="d001l944" n="944">Fluxerat in scabiem, sanieque fluentia linguis</l>
                <l xml:id="d001l945" n="945">Ulcera lingebant et crebro ardentia morsu</l>
                <l xml:id="d001l946" n="946">Scalpebant terga, et scabras prurigine clunes.</l>
                <l xml:id="d001l947" n="947">Hoc quoque Cerbereis monstrum de faucibus exit</l>
                <l xml:id="d001l948" n="948">Ridiculum: nam pingue caput, frons prominet alta,</l>
                <l xml:id="d001l949" n="949">Labra, genas oculosque tumens, sub gutture lato</l>
                <l xml:id="d001l950" n="950">Surgit et inflatum tollit cutis uvida pectus.</l>
                <l xml:id="d001l951" n="951">Trita, brevis, maculata mero et pinguedine vestis</l>
                <l xml:id="d001l952" n="952">Vix renes, clunemque tegit, ventremque profusum.</l>
                <l xml:id="d001l953" n="953">Raraque collisis aegre vestigia mutat</l>
                <l xml:id="d001l954" n="954">Poplitibus, curvis putruere sub unguibus escae.</l>
                <l xml:id="d001l955" n="955">Ad lumbos, ad utrumque latus lacrymantia circum</l>
                <l xml:id="d001l956" n="956">Tuceta et guttis suspensa fluentibus haerent</l>
                <l xml:id="d001l957" n="957">Sumina, lapsus adeps iter et vestigia signat.</l>
                <l xml:id="d001l958" n="958">Oenophoro laeva armata est, abdomine dextra,</l>
                <l xml:id="d001l959" n="959">Ante cibos quam pressa gravi sub fasce priores</l>
                <l xml:id="d001l960" n="960">Concoxit natura, novas superingerit offas,</l>
                <l xml:id="d001l961" n="961">Impatiens famis, escarum infinita vorago.</l>
                <l xml:id="d001l962" n="962">Pocula prensa manu sitis implacabilis haurit:</l>
                <l xml:id="d001l963" n="963">Et crebro exhilarat Bacchus convivia potu.</l>
                <l xml:id="d001l964" n="964">Garrula, lenta, salax, petulans, improvida, turpis,</l>
                <l xml:id="d001l965" n="965">Immemor, indocilis, levis, ebria, dedita somno,</l>
                <l xml:id="d001l966" n="966">Semper olet, naresque gravi contristat odore.</l>
                <l xml:id="d001l967" n="967">Talis erat multo spumans Silenus Iaccho</l>
                <l xml:id="d001l968" n="968">Quum capitis nutu in collum curvatus aselli</l>
                <l xml:id="d001l969" n="969">Cervicem super atque iubas stillante saliva,</l>
                <l xml:id="d001l970" n="970">Risus erat Faunis, Nymphisque colentibus agros.</l>
                <l xml:id="d001l971" n="971">Concava non tantum maris absorbere Charybdis</l>
                <l xml:id="d001l972" n="972">Dicitur a Calabris quae dividit arva Pelori,</l>
                <l xml:id="d001l973" n="973">Quantum haec ingluvies vini demergit in alvum,</l>
                <l xml:id="d001l974" n="974">Hirsutam setis alvum, densaque comantem</l>
                <l xml:id="d001l975" n="975">Pube, per humentes it grex teterrimus umbras</l>
                <l xml:id="d001l976" n="976">Grex olim Syllae infestus, vatique Tragoedo,</l>
                <l xml:id="d001l977" n="977">Et pingui sudore cutem depascitur udam.</l>
                <l xml:id="d001l978" n="978">Blandior ingressu primo Semeleia proles</l>
                <l xml:id="d001l979" n="979">Incalet atque vias fumos exhalat in omnes,</l>
                <l xml:id="d001l980" n="980">Concluditque aditus, per quos a pectoris antro</l>
                <l xml:id="d001l981" n="981">Spiritus ascendit curvas in verticis aedes:</l>
                <l xml:id="d001l982" n="982">Nam nebulae fervente mero per guttura pingues</l>
                <l xml:id="d001l983" n="983">Attoniti capitis summam volvuntur in arcem,</l>
                <l xml:id="d001l984" n="984">Pugnaque fit; validis alti mens incola tecti</l>
                <l xml:id="d001l985" n="985">Defensura suum limen succingitur armis.</l>
                <l xml:id="d001l986" n="986">Sed conata diu bacchantem extinguere fumum</l>
                <l xml:id="d001l987" n="987">Victa fugit, victor subiens penetralia Bacchus</l>
                <l xml:id="d001l988" n="988">Cui comes it Sopor et torto Dementia gressu</l>
                <l xml:id="d001l989" n="989">Per cerebri, humentesque sinus, animaeque sacellum</l>
                <l xml:id="d001l990" n="990">Lethaeo spargens haustos de flumine rores,</l>
                <l xml:id="d001l991" n="991">Inducit somnos hebetes et Morphea doctum</l>
                <l xml:id="d001l992" n="992">Fallere imaginibus, nocturnaque fingere monstra,</l>
                <l xml:id="d001l993" n="993">Pondere pressa Dei connivent lumina crebris</l>
                <l xml:id="d001l994" n="994">Nutibus et placidae nequeunt obsistere nocti.</l>
                <l xml:id="d001l995" n="995">Lingua loquax prius et nullis obnoxia vinclis</l>
                <l xml:id="d001l996" n="996">Iam delusa labat, verba imbecillia presso</l>
                <l xml:id="d001l997" n="997">Fine cadunt, blaeso sonus evanescit ab ore,</l>
                <l xml:id="d001l998" n="998">Labentemque pluit per mentum barba salivam,</l>
                <l xml:id="d001l999" n="999">Qualis in umbroso Protheus mutabilis antro</l>
                <l xml:id="d001l1000" n="1000">Pressus Aristaeo iacuit qua Carpathus inter</l>
                <l xml:id="d001l1001" n="1001">Niligenas, claramque Rhodon caput extulit undis,</l>
                <l xml:id="d001l1002" n="1002">Qualis in occidua pugnax Anteus arena</l>
                <l xml:id="d001l1003" n="1003">Et ferus Aemonie victore sub Hercule taurus</l>
                <l xml:id="d001l1004" n="1004">Fusus humi cubuit. Qualis Minois in aede</l>
                <l xml:id="d001l1005" n="1005">Semivir eructans spumantem sanguine praedam</l>
                <l xml:id="d001l1006" n="1006">Cecropio, qualisque cavo sub carcere plena</l>
                <l xml:id="d001l1007" n="1007">Cerberus ingenti diffundit viscera campo:</l>
                <l xml:id="d001l1008" n="1008">Talis in immundo vinosum belua corpus</l>
                <l xml:id="d001l1009" n="1009">Pulvere distendit, tumidam sic explicat alvum,</l>
                <l xml:id="d001l1010" n="1010">Aegraque turbato sic deiicit ordine membra.</l>
                <l xml:id="d001l1011" n="1011">Nunc ventosa tument, nunc contrahit ilia flatus,</l>
                <l xml:id="d001l1012" n="1012">Alternisque sonat vocis via murmure rauco,</l>
                <l xml:id="d001l1013" n="1013">Pectus et ora lavat tepido fumantia rore</l>
                <l xml:id="d001l1014" n="1014">Sudor et undantes currunt per tempora rivi.</l>
                <l xml:id="d001l1015" n="1015">Somniaque occurrunt, pingues sunt somnia mensae,</l>
                <l xml:id="d001l1016" n="1016">Atque coronati fuso crateres Iaccho</l>
                <l xml:id="d001l1017" n="1017">Ad celeres nunc labra bibunt, nunc humida muscae,</l>
                <l xml:id="d001l1018" n="1018">Lumina nunc bifido rimantur tempora rostro.</l>
                <l xml:id="d001l1019" n="1019">Dum loquor et turpis moror ad spectacula monstri,</l>
                <l xml:id="d001l1020" n="1020">Ecce novae gentis resonans fragor impulit aures,</l>
                <l xml:id="d001l1021" n="1021">Et tellus nova castra vomens ingentia fudit</l>
                <l xml:id="d001l1022" n="1022">Agmina, quae campis immissa patentibus omnes</l>
                <l xml:id="d001l1023" n="1023">Complevere vias et culta novalia, nec iam</l>
                <l xml:id="d001l1024" n="1024">Rus capit has acies et non numerabile vulgus</l>
                <l xml:id="d001l1025" n="1025">Vicinas intrare urbes, incendere templa</l>
                <l xml:id="d001l1026" n="1026">Visa cohors et ferre novas in moenia flammas.</l>
                <l xml:id="d001l1027" n="1027">Signa sequebantur moerentes ordine turmae</l>
                <l xml:id="d001l1028" n="1028">Composito, signa arcus erant, fax, tela, pharetrae,</l>
                <l xml:id="d001l1029" n="1029">Et quanquam haec essent hostilia castra, genusque</l>
                <l xml:id="d001l1030" n="1030">Pestiferum, ridere tamen, facilesque choreas</l>
                <l xml:id="d001l1031" n="1031">Ducere permixtis laeta ad convivia turbis</l>
                <l xml:id="d001l1032" n="1032">Suadebant, fierique leves cum carmine ludos.</l>
                <l xml:id="d001l1033" n="1033">Dux erat his formosa Venus, suspensa Cupido</l>
                <l xml:id="d001l1034" n="1034">Filius hastili longo vexilla ferebat:</l>
                <l xml:id="d001l1035" n="1035">In gremio matris, mollique in veste volutus</l>
                <l xml:id="d001l1036" n="1036">Insidias Iocus et varias excogitat artes.</l>
                <l xml:id="d001l1037" n="1037">Haec fera Cocyti de tristibus enatat undis</l>
                <l xml:id="d001l1038" n="1038">Ore nitens, animo maculata, simillima sorbo,</l>
                <l xml:id="d001l1039" n="1039">Quod nitido tristes claudens in cortice succos</l>
                <l xml:id="d001l1040" n="1040">Decipit ignaros, morsuque venenat amaro.</l>
                <l xml:id="d001l1041" n="1041">Illecebris et fraude potens, astuque, dolisque</l>
                <l xml:id="d001l1042" n="1042">Dimicat et vultu pacem praetendit amico.</l>
                <l xml:id="d001l1043" n="1043">Hanc contra certare cave, contendere vinci est,</l>
                <l xml:id="d001l1044" n="1044">Vincere terga dare et retro vestigia ferre.</l>
                <l xml:id="d001l1045" n="1045">Fulget in egregio decor insuperabilis ore,</l>
                <l xml:id="d001l1046" n="1046">Ornatuque iuvat formam, ligat auricolorem</l>
                <l xml:id="d001l1047" n="1047">Lutea vitta comam, molles quae fusa per armos</l>
                <l xml:id="d001l1048" n="1048">Leniter inflexos sensim finitur in orbes,</l>
                <l xml:id="d001l1049" n="1049">Candida frons, lateque patens ad tempora currit.</l>
                <l xml:id="d001l1050" n="1050">Clara superciliis velantur lumina nigris.</l>
                <l xml:id="d001l1051" n="1051">Picta genas, pressi sub honestis naribus oris</l>
                <l xml:id="d001l1052" n="1052">Purpureos coeunt imitantia labra colores,</l>
                <l xml:id="d001l1053" n="1053">Aurea procero, teretique monilia collo</l>
                <l xml:id="d001l1054" n="1054">Pyrgotelis coelata manu formatus in illis</l>
                <l xml:id="d001l1055" n="1055">Qualis erat vivens pastor formosus Adonis,</l>
                <l xml:id="d001l1056" n="1056">Pendet et intextis viridi curvamine ramis.</l>
                <l xml:id="d001l1057" n="1057">Myrtus opus cingit, geminaeque in fronde columbae</l>
                <l xml:id="d001l1058" n="1058">Mutua porrecto collibant oscula rostro.</l>
                <l xml:id="d001l1059" n="1059">Cum graditur tenui summum bulla aurea pectus</l>
                <l xml:id="d001l1060" n="1060">Verberat applausu, perstringit eburnea vestem</l>
                <l xml:id="d001l1061" n="1061">Fibula coccineam, textoque subalbicat auro</l>
                <l xml:id="d001l1062" n="1062">Corpus et exili fila inter serica veste</l>
                <l xml:id="d001l1063" n="1063">Lacteus apparet mixtus cum sanguine candor.</l>
                <l xml:id="d001l1064" n="1064">Qualis odoratis Paesti quae nascitur hortis</l>
                <l xml:id="d001l1065" n="1065">Est rosa confusis rutilante coloribus albo,</l>
                <l xml:id="d001l1066" n="1066">Rara sinum chlamys et visu penetrabilis ambit,</l>
                <l xml:id="d001l1067" n="1067">Albaque sub tenui cutis interlucet amictu.</l>
                <l xml:id="d001l1068" n="1068">In geminos orbes glomerata utrinque tumescunt</l>
                <l xml:id="d001l1069" n="1069">Pectora, zona sinus cohibet baccata fluentes:</l>
                <l xml:id="d001l1070" n="1070">Gemma humeros non una tegit, digitosque micantes,</l>
                <l xml:id="d001l1071" n="1071">Hoc habitu ad ripas Phrygii Simoentis amatum</l>
                <l xml:id="d001l1072" n="1072">Ibat ad Anchisen: Marti velamine in isto</l>
                <l xml:id="d001l1073" n="1073">Est congressa, cavo dum vir sudaret in antro</l>
                <l xml:id="d001l1074" n="1074">Mole sub Aethnea, qua fortibus aera lacertis</l>
                <l xml:id="d001l1075" n="1075">Volvit in ardenti durus fornace Pyragmon:</l>
                <l xml:id="d001l1076" n="1076">Qualis erat Tyrios ludens Europa per agros</l>
                <l xml:id="d001l1077" n="1077">Sive per Hybleas errans Proserpina valles,</l>
                <l xml:id="d001l1078" n="1078">Cum Cyane in liquidum fluxit mutata liquorem;</l>
                <l xml:id="d001l1079" n="1079">Qualis in ornatu Libyco Sidonia mater</l>
                <l xml:id="d001l1080" n="1080">Comptior et festis solemni more diebus</l>
                <l xml:id="d001l1081" n="1081">Cum nuribus Phrygiis multo spectabilis auro</l>
                <l xml:id="d001l1082" n="1082">Tyndaris ad divae veniens Tritonidis arcem,</l>
                <l xml:id="d001l1083" n="1083">Seu quales ineunt regum convivia nuptae</l>
                <l xml:id="d001l1084" n="1084">Buxea cum laetos modulatur tibia cantus:</l>
                <l xml:id="d001l1085" n="1085">Tale super picto per rura, per oppida curru</l>
                <l xml:id="d001l1086" n="1086">Progrediens monstrum nunc hos, nunc vulnerat illos</l>
                <l xml:id="d001l1087" n="1087">Luminibus motis apte, gestuque venusto.</l>
                <l xml:id="d001l1088" n="1088">Obvia diffusos crines, vestemque decoris</l>
                <l xml:id="d001l1089" n="1089">Motibus impellens divinum spargit odorem</l>
                <l xml:id="d001l1090" n="1090">Aura, sonat tenui ludens vaga bractea vento.</l>
                <l xml:id="d001l1091" n="1091">Ore pudicitiam simulat, castumque ruborem,</l>
                <l xml:id="d001l1092" n="1092">Nam magis innocuo si sit coniuncta pudori,</l>
                <l xml:id="d001l1093" n="1093">Forma movet, condita gravi comitate venustas</l>
                <l xml:id="d001l1094" n="1094">Accendit rapidos furiis afflantibus ignes.</l>
                <l xml:id="d001l1095" n="1095">Haec sunt illa quibus Veneris puer arma superbit,</l>
                <l xml:id="d001l1096" n="1096">Et quibus imperium terris quaesivit et alto.</l>
                <l xml:id="d001l1097" n="1097">Hinc hominum surgit crucians insania mentes,</l>
                <l xml:id="d001l1098" n="1098">Quae dulces abigit somnos, quae pallida reddit</l>
                <l xml:id="d001l1099" n="1099">Ora, parit gemitus, in amaros lumina fletus</l>
                <l xml:id="d001l1100" n="1100">Solvit et in totum suspiria seminat orbem.</l>
                <l xml:id="d001l1101" n="1101">Mira huius natura ferae, non ense, nec hasta</l>
                <l xml:id="d001l1102" n="1102">Vincitur, inter equos, thoraces inter ahenos,</l>
                <l xml:id="d001l1103" n="1103">Per galeas, conosque truces incedit inermis.</l>
                <l xml:id="d001l1104" n="1104">Nuda manus, sine thoracis, sine cassidis usu</l>
                <l xml:id="d001l1105" n="1105">Concita in hostilem victrix agit esseda turbam,</l>
                <l xml:id="d001l1106" n="1106">Praeteriensque hominum castra imbecillia ridet.</l>
                <l xml:id="d001l1107" n="1107">Martia fert Macedo teretes in bella sarissas,</l>
                <l xml:id="d001l1108" n="1108">At Scythicae longis utuntur Amazones hastis.</l>
                <l xml:id="d001l1109" n="1109">Romulidae certant pilis, celeresque catheias</l>
                <l xml:id="d001l1110" n="1110">Barbarus adversos Gallus iaculatur in hostes,</l>
                <l xml:id="d001l1111" n="1111">Parthus equo versis pugnat fugiente sagittis.</l>
                <l xml:id="d001l1112" n="1112">Sunt varii mores, usus non omnibus idem</l>
                <l xml:id="d001l1113" n="1113">Militiae, non omne unis genus utitur armis,</l>
                <l xml:id="d001l1114" n="1114">Sunt isti sua tela ioci, risusque modestis</l>
                <l xml:id="d001l1115" n="1115">Nutibus et pulchro ridentia lumina vultu.</l>
                <l xml:id="d001l1116" n="1116">Dura quibus penetrat compagibus aera solutis,</l>
                <l xml:id="d001l1117" n="1117">Scutaque multiplici chalybis circumdata veste.</l>
                <l xml:id="d001l1118" n="1118">Scit Paris, Aeneasque pius, scit durus Achilles,</l>
                <l xml:id="d001l1119" n="1119">Alcidesque Iovis proles, scit Iuppiter ipse</l>
                <l xml:id="d001l1120" n="1120">Saepe ferae insidiis factus fera, cygnus et aurum:</l>
                <l xml:id="d001l1121" n="1121">Scit crudelis idem Theseus, victorque Medusae,</l>
                <l xml:id="d001l1122" n="1122">Cuius adhuc retinent illustrem sidera praedam.</l>
                <l xml:id="d001l1123" n="1123">Hoc regina modo Babylonia, Pasiphaeque:</l>
                <l xml:id="d001l1124" n="1124">Sic Bacchi delusa parens, sic et Phaethontis</l>
                <l xml:id="d001l1125" n="1125">Victa Cupidineo mater, quae languit igne,</l>
                <l xml:id="d001l1126" n="1126">Venatrixque soror Phoebi, scit Lamia rupes.</l>
                <l xml:id="d001l1127" n="1127">Haec fera adulterium parit, incestusque nefandos,</l>
                <l xml:id="d001l1128" n="1128">Stupraque et igne scelus dignum, quo barbara quondam</l>
                <l xml:id="d001l1129" n="1129">Abstulit immixtis sulphur quinquurbia flammis.</l>
                <l xml:id="d001l1130" n="1130">Nunc lacus est, ubi tunc homines errare solebant,</l>
                <l xml:id="d001l1131" n="1131">Et qua Pentapolis regio fuit, aequora lentus</l>
                <l xml:id="d001l1132" n="1132">Pigra liquor vestit, qui mortua corpora sorbet,</l>
                <l xml:id="d001l1133" n="1133">Viva gerit tergo sceleris monumenta vetusti.</l>
                <l xml:id="d001l1134" n="1134">Hanc Venerem dixere patres, quam spumeus humor</l>
                <l xml:id="d001l1135" n="1135">Progenuit, lenique salo delata propinquum</l>
                <l xml:id="d001l1136" n="1136">Littus ut applicuit, placido per pectora lapsu</l>
                <l xml:id="d001l1137" n="1137">Se insinuans delubra bibi quaesivit et aras.</l>
                <l xml:id="d001l1138" n="1138">Flamma latens venis Venus est, furor ossibus haerens.</l>
                <l xml:id="d001l1139" n="1139">Hinc Iocus, hinc frater satus est, qui tela, facemque</l>
                <l xml:id="d001l1140" n="1140">Gestat et auratis sine lumine militat alis,</l>
                <l xml:id="d001l1141" n="1141">Omnibus has natura potens et provida curas</l>
                <l xml:id="d001l1142" n="1142">Addidit, hos stimulos atque hunc animantibus ignem.</l>
                <l xml:id="d001l1143" n="1143">Quod praestat magis ossa calet, Venus acrior urget:</l>
                <l xml:id="d001l1144" n="1144">Nam meliora magis prohibens natura perire</l>
                <l xml:id="d001l1145" n="1145">Ad genus augendum flammis gravioribus instat.</l>
                <l xml:id="d001l1146" n="1146">Ast hominem (cui plus divini luminis auctor</l>
                <l xml:id="d001l1147" n="1147">Tradidit et flecti voluit rationis habenis)</l>
                <l xml:id="d001l1148" n="1148">Legibus hunc certis iussit cohibere furorem,</l>
                <l xml:id="d001l1149" n="1149">Imposuitque modum Veneri, ne pluribus una</l>
                <l xml:id="d001l1150" n="1150">Nubat, ut unius coniux sit coniugis unus.</l>
                <l xml:id="d001l1151" n="1151">Hinc proles, hinc sancta fides et honesta feracis</l>
                <l xml:id="d001l1152" n="1152">Copula connubii, legis mysteria nostrae.</l>
                <l xml:id="d001l1153" n="1153">Sed Venus hos mores, naturaeque addita frena</l>
                <l xml:id="d001l1154" n="1154">Non patitur, nulloque potest mansuescere vinclo,</l>
                <l xml:id="d001l1155" n="1155">Ac velut unda fluens pronus quam colligit amnis,</l>
                <l xml:id="d001l1156" n="1156">Si solitos misso tardaveris obice cursus,</l>
                <l xml:id="d001l1157" n="1157">Murmurat et claustris furit indignata teneri,</l>
                <l xml:id="d001l1158" n="1158">Perlustransque aditum tumet et spumantia terga</l>
                <l xml:id="d001l1159" n="1159">Elevat et molem fluxus quae intercipit urgens</l>
                <l xml:id="d001l1160" n="1160">Pondere crescenti semper convellere tentat</l>
                <l xml:id="d001l1161" n="1161">Et tandem everso celerem trahit aggere cursum</l>
                <l xml:id="d001l1162" n="1162">Assuetum per iter, notisque dat oscula ripis.</l>
                <l xml:id="d001l1163" n="1163">Sic Venus iniectis crescente libidine vinclis</l>
                <l xml:id="d001l1164" n="1164">Vento inflata calet, pedibusque repagula vincens</l>
                <l xml:id="d001l1165" n="1165">Libera perniciem facto rapit agmine gressum.</l>
                <l xml:id="d001l1166" n="1166">Ite procul iuvenes, simplex et credula turba,</l>
                <l xml:id="d001l1167" n="1167">Praeda eritis, dabitis poenas, haec belua Thysben,</l>
                <l xml:id="d001l1168" n="1168">Haec Cinyrae natam rapuit, Scyllamque paterno</l>
                <l xml:id="d001l1169" n="1169">Crine ream, Proeti sobolem, Lotidesque puellas.</l>
                <l xml:id="d001l1170" n="1170">Ite viri procul, ite nurus, haec belua tinxit</l>
                <l xml:id="d001l1171" n="1171">Caede maritales thalamos et sanguine Lemnon;</l>
                <l xml:id="d001l1172" n="1172">Haec iras, haec bella parit, circumspice campis</l>
                <l xml:id="d001l1173" n="1173">Quae Stigiis errant umbras, pallere videbis</l>
                <l xml:id="d001l1174" n="1174">Tristitiaque premi et rubrum sudantia rorem</l>
                <l xml:id="d001l1175" n="1175">Tela coronari myrto et nunc ire per umbras,</l>
                <l xml:id="d001l1176" n="1176">Pallentes umbras nemorum, coenosaque lustra</l>
                <l xml:id="d001l1177" n="1177">Et nunc aere graves vestigia ferre per hastas,</l>
                <l xml:id="d001l1178" n="1178">Nunc per equos, has dura Venus certare coegit,</l>
                <l xml:id="d001l1179" n="1179">Pulvereque aspergi et gravibus sudare sub armis,</l>
                <l xml:id="d001l1180" n="1180">Atque pati geminum duplici sub Marte furorem.</l>
                <l xml:id="d001l1181" n="1181">Dicta sub exiguo claudantur ut omnia versu,</l>
                <l xml:id="d001l1182" n="1182">Divitias, animum, corpus, necat, inficit, aufert.</l>
                <l xml:id="d001l1183" n="1183">Talibus exultans armis et milite tanto</l>
                <l xml:id="d001l1184" n="1184">Multa catenatis heroum millia secum</l>
                <l xml:id="d001l1185" n="1185">Ducebat manibus, nitidosque per omnia flores</l>
                <l xml:id="d001l1186" n="1186">Compita iactabat, violas, hyacinthon et alba</l>
                <l xml:id="d001l1187" n="1187">Lilia, purpureasque rosas, amaranthon, anethi</l>
                <l xml:id="d001l1188" n="1188">Gramen odoriferum, casias et cynnama, nardi</l>
                <l xml:id="d001l1189" n="1189">Semina et Assyriae dederant quae balsama sylvae,</l>
                <l xml:id="d001l1190" n="1190">Narcissum, croceasque comas rutilantia fila.</l>
                <l xml:id="d001l1191" n="1191">Sed passim infestae iactis de floribus herbae</l>
                <l xml:id="d001l1192" n="1192">Surgebant, quas gignit ager Sardous amaris</l>
                <l xml:id="d001l1193" n="1193">Frondibus et taxus, tristique absynthia succo.</l>
                <l xml:id="d001l1194" n="1194">Mordentis genus urticae, curvisque rubeta</l>
                <l xml:id="d001l1195" n="1195">Dentibus et tribuli, titimallus, inane cicutae</l>
                <l xml:id="d001l1196" n="1196">Germen et erectae tollunt quae hastilia sentes,</l>
                <l xml:id="d001l1197" n="1197">Omnigenique seges subit importuna veneni.</l>
                <l xml:id="d001l1198" n="1198">Dumque oculis abiens agmen sequor, ultima pigris</l>
                <l xml:id="d001l1199" n="1199">Passibus umbroso gens ascendebat ab Orco,</l>
                <l xml:id="d001l1200" n="1200">Gens obscura, carens titulis, ingloria, laudum</l>
                <l xml:id="d001l1201" n="1201">Indiga, vulgus inops, proles ignara laborum,</l>
                <l xml:id="d001l1202" n="1202">Segnis, iners. Timida pictum testudine velum</l>
                <l xml:id="d001l1203" n="1203">Ante ferens ibat Torpor: sine nomine longa</l>
                <l xml:id="d001l1204" n="1204">Turba sequebatur pompa, dux ultima castra</l>
                <l xml:id="d001l1205" n="1205">Nixus equo tenui, vultum deformis agebat.</l>
                <l xml:id="d001l1206" n="1206">Haec est curarum genitrix, exercita nullis</l>
                <l xml:id="d001l1207" n="1207">Artibus, officii nullo laudabilis usu,</l>
                <l xml:id="d001l1208" n="1208">Segnities, inter socias nutrita Megerae,</l>
                <l xml:id="d001l1209" n="1209">Doctaque languores animi, luctusque magistra.</l>
                <l xml:id="d001l1210" n="1210">Sola sedens, oculosque solo defixa malignum</l>
                <l xml:id="d001l1211" n="1211">Crispa supercilium, pallens, impexa capillos,</l>
                <l xml:id="d001l1212" n="1212">Phthiriasim patiens scalpit caput unguibus uncis,</l>
                <l xml:id="d001l1213" n="1213">Os immunda, manus illota, cadente saliva</l>
                <l xml:id="d001l1214" n="1214">Barba madet, pluit imbriferis de naribus humor.</l>
                <l xml:id="d001l1215" n="1215">Debilis et longo pendens in pectora dorso</l>
                <l xml:id="d001l1216" n="1216">Fauce tumet, levat angusto sub pectore ventrem</l>
                <l xml:id="d001l1217" n="1217">Utris ad exemplum, morbique intercutis instar.</l>
                <l xml:id="d001l1218" n="1218">Crus exile, genu surgens, pes pinguis et amplus</l>
                <l xml:id="d001l1219" n="1219">Tardat iter, gravibusque dolet iunctura podagris.</l>
                <l xml:id="d001l1220" n="1220">Haec fera servilis sanctae fastidia vitae</l>
                <l xml:id="d001l1221" n="1221">Ingerit et tardos ad clara negotia sensus</l>
                <l xml:id="d001l1222" n="1222">Somnifero languore premit, frigentia corda</l>
                <l xml:id="d001l1223" n="1223">Involvit gelido densae velamine nubis.</l>
                <l xml:id="d001l1224" n="1224">Nil nisi terrenis haustum de faecibus unquam</l>
                <l xml:id="d001l1225" n="1225">Cogitat, annales veterum, dubiamque futuri</l>
                <l xml:id="d001l1226" n="1226">Temporis ignorat sortem; non ulla latentes</l>
                <l xml:id="d001l1227" n="1227">Cernere naturas rerum, causasque tueri</l>
                <l xml:id="d001l1228" n="1228">Cura subit, subiecta oculis vix aspicit, aegre</l>
                <l xml:id="d001l1229" n="1229">Palpebras levat haerentes, humore tenaci</l>
                <l xml:id="d001l1230" n="1230">Lumen hebet, surdent aures, vox languida, sermo</l>
                <l xml:id="d001l1231" n="1231">Barbarus, obscuro verba interclusa palato.</l>
                <l xml:id="d001l1232" n="1232">Seminat infelix lolium, frigensque papaver,</l>
                <l xml:id="d001l1233" n="1233">Lethaeisque rigat steriles humoribus hortos.</l>
                <l xml:id="d001l1234" n="1234">Plumbea liventi gestat connexa metallo</l>
                <l xml:id="d001l1235" n="1235">Vincula, captivos hominum quibus alliget artus.</l>
                <l xml:id="d001l1236" n="1236">Saturnus pater est isti, nox humida mater.</l>
                <l xml:id="d001l1237" n="1237">Hanc genuit, magnos Iovis ut compesceret ausus,</l>
                <l xml:id="d001l1238" n="1238">Itala cretaeis petiit cum littora rostris.</l>
                <l xml:id="d001l1239" n="1239">Penula trita, fluens humeris, a pectore aperta,</l>
                <l xml:id="d001l1240" n="1240">Sordida, neglecto cultu, demissior ante,</l>
                <l xml:id="d001l1241" n="1241">A tergo brevior, textu laxata soluto</l>
                <l xml:id="d001l1242" n="1242">Fila oras circumpendent, rosere cothurnos,</l>
                <l xml:id="d001l1243" n="1243">Articulosque pedum mures et olentia nigris</l>
                <l xml:id="d001l1244" n="1244">Sordibus immundae sulcant calcanea rimae.</l>
                <l xml:id="d001l1245" n="1245">Ipsa sibi gravis est: turpi deiecta quiete</l>
                <l xml:id="d001l1246" n="1246">Moeret et ignorat causam moeroris et ortum.</l>
                <l xml:id="d001l1247" n="1247">Ebria lethargo semper, tristique veterno</l>
                <l xml:id="d001l1248" n="1248">Virtutum formidat iter, monstratque labores,</l>
                <l xml:id="d001l1249" n="1249">Difficilesque vias et re maiora videri</l>
                <l xml:id="d001l1250" n="1250">Cuncta facit, ceu si vitreo sub gurgite virga</l>
                <l xml:id="d001l1251" n="1251">Mersa sit aerio, quia corpore densior unda est,</l>
                <l xml:id="d001l1252" n="1252">Ingentem sparsa mentitur imagine formam.</l>
                <l xml:id="d001l1253" n="1253">Sic hominum falso deludit Acedia vultu</l>
                <l xml:id="d001l1254" n="1254">Spem minuens, animosque premens, operumque futura</l>
                <l xml:id="d001l1255" n="1255">Praemia deridens, contemnit fulmen et ignes</l>
                <l xml:id="d001l1256" n="1256">Tartareos, frustraque docet Phlegethonta timeri.</l>
                <l xml:id="d001l1257" n="1257">Aeacon et Minoa negat, nullum Rhadamantho</l>
                <l xml:id="d001l1258" n="1258">Iudicium tribuit, foedaeque libidinis usum,</l>
                <l xml:id="d001l1259" n="1259">Et Veneris concedit opus, convivia, ventris</l>
                <l xml:id="d001l1260" n="1260">Ingluviem laudat, sic lentus pectora torpor</l>
                <l xml:id="d001l1261" n="1261">Occupat et pigras ita vincit inertia mentes.</l>
                <l xml:id="d001l1262" n="1262">Instructis laute mensis, si copia detur,</l>
                <l xml:id="d001l1263" n="1263">Indulget, quaesita vorat, sed quaerere nescit,</l>
                <l xml:id="d001l1264" n="1264">Inde graves curae, longaevaque taedia surgunt.</l>
                <l xml:id="d001l1265" n="1265">Sic nocet hoc monstrum et iustis conatibus obstans,</l>
                <l xml:id="d001l1266" n="1266">Suadet ab obscoenis quaeri solatia rebus.</l>
                <l xml:id="d001l1267" n="1267">Hoc inhonoratum scelus, ignavumque sequuntur</l>
                <l xml:id="d001l1268" n="1268">Ignotae, tristesque animae, quas nulla futuri</l>
                <l xml:id="d001l1269" n="1269">Cura, nec aeternae stimulavit gloria famae.</l>
                <l xml:id="d001l1270" n="1270">Si tamen hoc quaedam retinent ex ordine nomen</l>
                <l xml:id="d001l1271" n="1271">Non sua, sed virtus illos laudata priorum</l>
                <l xml:id="d001l1272" n="1272">Vel genus excelsae gentis, vel regia virga</l>
                <l xml:id="d001l1273" n="1273">Imbelli gestata manu, vel nobile crimen</l>
                <l xml:id="d001l1274" n="1274">Egregiumve scelus sciri sine laudis honore</l>
                <l xml:id="d001l1275" n="1275">Cogit et invitas hominum transmittit ad aures.</l>
                <l xml:id="d001l1276" n="1276">Istorum turpi ex numero et de plebe nefanda</l>
                <l xml:id="d001l1277" n="1277">Unus erat modico dominum qui vendidit aere,</l>
                <l xml:id="d001l1278" n="1278">Unus et ostriferam Sesto qui iunxit Abydum</l>
                <l xml:id="d001l1279" n="1279">Pontibus et magnum falsis Athon abluit undis.</l>
                <l xml:id="d001l1280" n="1280">Mox ubi convulsas audivit in aequore puppes,</l>
                <l xml:id="d001l1281" n="1281">Et pontem aequoreis confractum viribus, amens,</l>
                <l xml:id="d001l1282" n="1282">Qua Phryxi germana iacet rate fugit inermi.</l>
                <l xml:id="d001l1283" n="1283">Talis et Aeneadum Phrygio de sanguine Caesar</l>
                <l xml:id="d001l1284" n="1284">Ultimus, Ausoniae labes et dedecus aulae.</l>
                <l xml:id="d001l1285" n="1285">Talis ab Assyrio veniens longo ordine Belo</l>
                <l xml:id="d001l1286" n="1286">Sardanapalus iners, qui non Chironis in antro,</l>
                <l xml:id="d001l1287" n="1287">Nutritus, non inter equos erat, inter et enses,</l>
                <l xml:id="d001l1288" n="1288">Sed calathos circum, saturataque vellere rore</l>
                <l xml:id="d001l1289" n="1289">Muricis et tenues lanas, quas Sericus altis</l>
                <l xml:id="d001l1290" n="1290">Pectit ab arboribus, violasque imitantia pensa,</l>
                <l xml:id="d001l1291" n="1291">Purpureosque croci vultus, hyalique colores,</l>
                <l xml:id="d001l1292" n="1292">Crinitosque colos, solium regale tueri</l>
                <l xml:id="d001l1293" n="1293">Nescius, ut regni invasor iurata coegit</l>
                <l xml:id="d001l1294" n="1294">Auxilia et celeri maturans arma paratu</l>
                <l xml:id="d001l1295" n="1295">Attonitam cinxit subitis legionibus urbem,</l>
                <l xml:id="d001l1296" n="1296">Stamina deposuit tandem et de plebe fugaci</l>
                <l xml:id="d001l1297" n="1297">Componens raras acies, cum milite pigro</l>
                <l xml:id="d001l1298" n="1298">Exiit in pugnam, molles talaribus armos</l>
                <l xml:id="d001l1299" n="1299">Assuetum tunicis, clypei gravis aereus umbo</l>
                <l xml:id="d001l1300" n="1300">Pressit, ut horribilis pugnae cava buccina signum</l>
                <l xml:id="d001l1301" n="1301">Edidit, ut rigidum campos ingressa patentes</l>
                <l xml:id="d001l1302" n="1302">Terrifico cantu cecinit vox bellica Martem,</l>
                <l xml:id="d001l1303" n="1303">Et levis insonuit crebris hinnitibus aura,</l>
                <l xml:id="d001l1304" n="1304">Obriguit, stupuere oculi, liquere trementes</l>
                <l xml:id="d001l1305" n="1305">Lora manus, clypeusque cadens (res digna triumpho)</l>
                <l xml:id="d001l1306" n="1306">Formicam oppressit veteris de sanguine natam</l>
                <l xml:id="d001l1307" n="1307">Myrmiones, quae Myrmidonum genus acre virorum</l>
                <l xml:id="d001l1308" n="1308">Edidit, excussum est rostri de forpice granum</l>
                <l xml:id="d001l1309" n="1309">Et tristem moriens liquit sub pulvere vitam.</l>
                <l xml:id="d001l1310" n="1310">Non poterat tanta armorum dux mole sepultus</l>
                <l xml:id="d001l1311" n="1311">Et tanto sine caede pedem subducere bello?</l>
                <l xml:id="d001l1312" n="1312">Talis in ignavo regnabat pectore virtus,</l>
                <l xml:id="d001l1313" n="1313">Post clarum facinus fugit, solitumque cubile</l>
                <l xml:id="d001l1314" n="1314">Depositis repetens armis se misit in ignes,</l>
                <l xml:id="d001l1315" n="1315">Foemineos semper mores imitatus et artes:</l>
                <l xml:id="d001l1316" n="1316">Hoc animi fortis moriens opus edidit unum.</l>
            </div1>
            <div1 xml:id="d002" type="section" decls="#md" met="H">
                <head>
                    <title>2</title>
                    <abbr>2</abbr>
                    <bibl source="digital">Daniela  Marrone</bibl>
                </head>
                <l xml:id="d002l1" n="1">Ista regunt orbem, scelerumque licentia regnat,</l>
                <l xml:id="d002l2" n="2">Relligio contempta iacet, spretusque Deorum</l>
                <l xml:id="d002l3" n="3">Cultus abit, tritaque Fides iam pallida veste</l>
                <l xml:id="d002l4" n="4">Infirmis titubat pedibus, pessumdata legum</l>
                <l xml:id="d002l5" n="5">Maiestas, tot monstra pios immania mores</l>
                <l xml:id="d002l6" n="6">Invasere, silet Probitas, Pudor exulat, alas</l>
                <l xml:id="d002l7" n="7">Explicat, ad limen Pietas reditura paternum,</l>
                <l xml:id="d002l8" n="8">Vilis et attrita Virtus in veste relictis</l>
                <l xml:id="d002l9" n="9">Viribus egrediens loca per deserta vagatur,</l>
                <l xml:id="d002l10" n="10">Solaque; nam merces, laus, gloria, fama, triumphus,</l>
                <l xml:id="d002l11" n="11">Gaudia, pax, successus, honor, reverentia, cultus,</l>
                <l xml:id="d002l12" n="12">Maiestas, favor, imperium, populique secures,</l>
                <l xml:id="d002l13" n="13">Virtutum comites olim dum pinguia curvo</l>
                <l xml:id="d002l14" n="14">Iugera scindebat consul Romanus aratro,</l>
                <l xml:id="d002l15" n="15">Et dum prima suis gaudebat ovilibus aetas</l>
                <l xml:id="d002l16" n="16">In scelerum fugere domos, dolus, arma, rapinae,</l>
                <l xml:id="d002l17" n="17">Furta, venena, neces, veneres, iniuria, fraudes,</l>
                <l xml:id="d002l18" n="18">Insignes celebrant solemni laude triumphos.</l>
                <l xml:id="d002l19" n="19">Pallida velato Virtus abscondita vultu,</l>
                <l xml:id="d002l20" n="20">Qualis it amisso mulier viduata marito,</l>
                <l xml:id="d002l21" n="21">Visa sub ambigua nocturnae lumine lunae</l>
                <l xml:id="d002l22" n="22">Saepius est et sola die lugere per umbras,</l>
                <l xml:id="d002l23" n="23">Per loca, silvosas inter frigentia valles,</l>
                <l xml:id="d002l24" n="24">Qua Dryades habitant, ubi fessa quiescit Oreas,</l>
                <l xml:id="d002l25" n="25">Est audita procul tales effundere questus.</l>
                <l xml:id="d002l26" n="26">Cur ego quae magni sum semine nata Tonantis</l>
                <l xml:id="d002l27" n="27">Et coeleste genus senior sublimibus astris</l>
                <l xml:id="d002l28" n="28">Deseror? humanisne unquam fortasse negavi</l>
                <l xml:id="d002l29" n="29">Rebus opem? vel forte meis non amplius armis</l>
                <l xml:id="d002l30" n="30">Mundus eget? Cur nunc tanto surgente tumultu</l>
                <l xml:id="d002l31" n="31">Debilis haec hominum soboles tot millia contra</l>
                <l xml:id="d002l32" n="32">Ditigenum nostra nullum munimen ab arte</l>
                <l xml:id="d002l33" n="33">Postulat? An validae non sunt ad praelia vires?</l>
                <l xml:id="d002l34" n="34">Nonne acies totidem, nonne est industria nobis?</l>
                <l xml:id="d002l35" n="35">Nonne animi? liceat de me mihi vera fateri.</l>
                <l xml:id="d002l36" n="36">Fortunae domitrix ego sum, scelerumque flagellum</l>
                <l xml:id="d002l37" n="37">Semper tela manu ferimus, cum crimine semper,</l>
                <l xml:id="d002l38" n="38">Si genus humanum poscat, sunt aspera bella,</l>
                <l xml:id="d002l39" n="39">In promptu nobis et opes et miles et arma.</l>
                <l xml:id="d002l40" n="40">Utque hominem tuear, Superumque in tecta reportem</l>
                <l xml:id="d002l41" n="41">Incolumem, Stygias omnes demolior artes.</l>
                <l xml:id="d002l42" n="42">Ars mea mortales ad Olympica regna, Deumque</l>
                <l xml:id="d002l43" n="43">Hortari, monstrare vias, quibus itur in altum</l>
                <l xml:id="d002l44" n="44">Aethera, sum medium dirimens iter orbita recto</l>
                <l xml:id="d002l45" n="45">Limite, qua monstrantur adhuc vestigia patrum;</l>
                <l xml:id="d002l46" n="46">Qua veteres coelo digni petiere Tonantis</l>
                <l xml:id="d002l47" n="47">Limen, ubi nitidis sunt lactea flumina campis.</l>
                <l xml:id="d002l48" n="48">Nescio delicias, nullum insidiosa voluptas</l>
                <l xml:id="d002l49" n="49">Mecum foedus habet, mihi lis de limite regni</l>
                <l xml:id="d002l50" n="50">Cum vitiis, multumque inter contraria pugno:</l>
                <l xml:id="d002l51" n="51">Namque meos inter regnum mihi contigit hostes.</l>
                <l xml:id="d002l52" n="52">Me labor assiduus validam facit, otia frangunt,</l>
                <l xml:id="d002l53" n="53">Et quoties opus est, armis exterrita nullis</l>
                <l xml:id="d002l54" n="54">Congredior, vinci et succumbere nescia; si quod</l>
                <l xml:id="d002l55" n="55">Pondus ab adversis iniectum est casibus, aequa</l>
                <l xml:id="d002l56" n="56">Mente fero, ipsa hominem doceo, variasque per artes</l>
                <l xml:id="d002l57" n="57">Erudiens paucis diis immortalibus annis</l>
                <l xml:id="d002l58" n="58">Persimilem reddo, sine me cognoscere rerum</l>
                <l xml:id="d002l59" n="59">Non licuit causas, per me pulcherrima mundi</l>
                <l xml:id="d002l60" n="60">Machina, quae miris subiectum legibus orbem</l>
                <l xml:id="d002l61" n="61">Temperat, expresso rapidi patet ordine coeli.</l>
                <l xml:id="d002l62" n="62">Me sine quae magno numeris elementa ligantur</l>
                <l xml:id="d002l63" n="63">Corpore non poterant, nec ros, nec fulmina sciri.</l>
                <l xml:id="d002l64" n="64">Me duce, nota soli vis est et mobilis undae.</l>
                <l xml:id="d002l65" n="65">Me quoque summa patris pietas interprete constat,</l>
                <l xml:id="d002l66" n="66">Unaque cum duplici simplex essentia partu.</l>
                <l xml:id="d002l67" n="67">Ipsa feros hominum docui componere mores,</l>
                <l xml:id="d002l68" n="68">Ipsa Solonigenas leges, praecepta Lycurgi,</l>
                <l xml:id="d002l69" n="69">Plebiscita Numae, magni consulta Draconis,</l>
                <l xml:id="d002l70" n="70">Bissenasque dedi tabulas et ferrea iura.</l>
                <l xml:id="d002l71" n="71">Me duce, regnarunt Belus, Belique nepotes,</l>
                <l xml:id="d002l72" n="72">Et Persae, Libycique duces, me praeside Roma</l>
                <l xml:id="d002l73" n="73">Floruit et lata rerum ditione potita est.</l>
                <l xml:id="d002l74" n="74">Ipsa comes Graiis aderam, quum Troica contra</l>
                <l xml:id="d002l75" n="75">Pergama depulsis ex Aulide navibus ibant.</l>
                <l xml:id="d002l76" n="76">Me duce, Romanus Tyrias radicitus arces</l>
                <l xml:id="d002l77" n="77">Eruit et Solymas turres, Bimaremque Corinthum</l>
                <l xml:id="d002l78" n="78">Atque Syracusios Arethusae moenia muros.</l>
                <l xml:id="d002l79" n="79">Belliger extremas, duce me, tulit arma per urbes</l>
                <l xml:id="d002l80" n="80">Bacchus et ardentes victricia signa per Indos,</l>
                <l xml:id="d002l81" n="81">Nysaeamque locans Arabis de nomine Nysae</l>
                <l xml:id="d002l82" n="82">Dixit et ad teretes hederas coniungere thyrsos.</l>
                <l xml:id="d002l83" n="83">Pampineasque comas tremulis agitare corymbis</l>
                <l xml:id="d002l84" n="84">Menades instituens Dionysia festa quotannis</l>
                <l xml:id="d002l85" n="85">Iussit ab Eoa fieri solemnia pube.</l>
                <l xml:id="d002l86" n="86">Ipsa ego combustae retinent quae nomina mammae</l>
                <l xml:id="d002l87" n="87">Foemineas ad equos turmas et ad arma paravi.</l>
                <l xml:id="d002l88" n="88">Plebis ego Solymae siccis vestigia plantis</l>
                <l xml:id="d002l89" n="89">Per maris erecti pendentes undique fluctus,</l>
                <l xml:id="d002l90" n="90">Murorum in speciem, vada Phoebo incognita duxi,</l>
                <l xml:id="d002l91" n="91">Me quoque prima viros ratis inventrice per altum</l>
                <l xml:id="d002l92" n="92">Aequor et audaci tulit aurea vellera cursu.</l>
                <l xml:id="d002l93" n="93">Alcides tot monstra meis deformia vicit</l>
                <l xml:id="d002l94" n="94">Viribus et quidquid Musis, Phoeboque vetustas</l>
                <l xml:id="d002l95" n="95">Ascripsit nostrum est. Vates ego, sanctaque vatum</l>
                <l xml:id="d002l96" n="96">Pectora melliflui divino nectaris imbre</l>
                <l xml:id="d002l97" n="97">Largius irroro, dulcique aspergine lustro.</l>
                <l xml:id="d002l98" n="98">Fons ego Castalius, Pallasque ego, nomina plura</l>
                <l xml:id="d002l99" n="99">Res eadem, non sum morbo confecta, nec annis,</l>
                <l xml:id="d002l100" n="100">Incorrupta, virens, immortalisque remansi.</l>
                <l xml:id="d002l101" n="101">Caelestes etenim nihil in me motibus orbes,</l>
                <l xml:id="d002l102" n="102">Sydera nil radiis possunt, nil lumine Titan.</l>
                <l xml:id="d002l103" n="103">Post igitur tantorum operum experimenta, fidemque</l>
                <l xml:id="d002l104" n="104">Deseror ignotis errans ingloria campis.</l>
                <l xml:id="d002l105" n="105">O vere ingrata et meritorum oblita meorum</l>
                <l xml:id="d002l106" n="106">Saecula, nec priscae quicquam servantia laudis!</l>
                <l xml:id="d002l107" n="107">O Numa, Romulidum sanctissime, vosque Catones</l>
                <l xml:id="d002l108" n="108">Mascula progenies, tuque o metuende securi</l>
                <l xml:id="d002l109" n="109">Et Celtae spolio insignis Torquate superbo,</l>
                <l xml:id="d002l110" n="110">Vosque, genus Decii egregium, tuque optime Quinte</l>
                <l xml:id="d002l111" n="111">Eximium patriae decus et tu magne Quiritum</l>
                <l xml:id="d002l112" n="112">Maxime, quo Caesar fortuna et crimine tantum</l>
                <l xml:id="d002l113" n="113">Clarior est, vobis ista cum gente profana</l>
                <l xml:id="d002l114" n="114">Iudicibus si fas esset contendere coram</l>
                <l xml:id="d002l115" n="115">Dicere veridicis causam sermonibus ausim.</l>
                <l xml:id="d002l116" n="116">Sola queri possum, mecumque sub ilice muta</l>
                <l xml:id="d002l117" n="117">Testis, ubi nemo nisi Numina conscia recti</l>
                <l xml:id="d002l118" n="118">Arguere ingratas gentes, oblitaque mores</l>
                <l xml:id="d002l119" n="119">Corda meos, mea sit tacitis querimonia silvis</l>
                <l xml:id="d002l120" n="120">Nota, nec ad stolidi veniat consortia vulgi.</l>
                <l xml:id="d002l121" n="121">Patrono mea causa caret, quia pectora plena</l>
                <l xml:id="d002l122" n="122">Perfidiae, fastuque animos tollente superbo</l>
                <l xml:id="d002l123" n="123">Ire per anfractus audent impune malorum</l>
                <l xml:id="d002l124" n="124">Adversasque sibi leges, inimicaque iura</l>
                <l xml:id="d002l125" n="125">Frangere et audaci culpas defendere vultu.</l>
                <l xml:id="d002l126" n="126">Propterea sanctis ratio cum moribus urbes</l>
                <l xml:id="d002l127" n="127">Iam fugit et magni rector moderaminis ordo</l>
                <l xml:id="d002l128" n="128">Posthabitis terrae solum regit aethera curis.</l>
                <l xml:id="d002l129" n="129">Sceptra scelus rapuit, positis custodibus omnes</l>
                <l xml:id="d002l130" n="130">Scrutatur regni fines, aditusque tuetur.</l>
                <l xml:id="d002l131" n="131">Scire pati sanctum est, partem Deus omnibus aequam</l>
                <l xml:id="d002l132" n="132">Servitii, imperiique dedit, non omnia semper</l>
                <l xml:id="d002l133" n="133">Astra, sed alternis nunc hoc, nunc imperat illud.</l>
                <l xml:id="d002l134" n="134">Delia regnabat, mundique tenebat habenas</l>
                <l xml:id="d002l135" n="135">Cum moles aequanda Iovi consurgeret et cum</l>
                <l xml:id="d002l136" n="136">Saxa Gygantaeae volvebant ardua vires.</l>
                <l xml:id="d002l137" n="137">Tum primum ignotis homines sermonibus usi,</l>
                <l xml:id="d002l138" n="138">Distinctosque habuere sonos, duce Marte profusum</l>
                <l xml:id="d002l139" n="139">Aequor in aerios misit vada coerula montes.</l>
                <l xml:id="d002l140" n="140">Triste reluctando non est leve vincere fatum,</l>
                <l xml:id="d002l141" n="141">Conarique polos et fortia sidera contra.</l>
                <l xml:id="d002l142" n="142">Navis ut adversa remo cum impellitur unda,</l>
                <l xml:id="d002l143" n="143">Fortia ni totis incumbant brachia nervis,</l>
                <l xml:id="d002l144" n="144">Ictibus et crebris instent, non vincitur amnis.</l>
                <l xml:id="d002l145" n="145">Cedendum est, leges in idonea tempora nostrae</l>
                <l xml:id="d002l146" n="146">Pervenient, dabitur nostris sua moribus aetas.</l>
                <l xml:id="d002l147" n="147">Necquod sola vager, doleo, perdenda virorum</l>
                <l xml:id="d002l148" n="148">Millia tot, tantamque dari praedam queror Orco.</l>
                <l xml:id="d002l149" n="149">Non pereo deserta, perit qui deserit, error</l>
                <l xml:id="d002l150" n="150">Alligat errantem, mea si tamen ora fuisset</l>
                <l xml:id="d002l151" n="151">Fas homini, vivumque decus, formamque tueri,</l>
                <l xml:id="d002l152" n="152">Non illum blandis unquam peritura voluptas</l>
                <l xml:id="d002l153" n="153">Flecteret illecebris, nec ficto falleret ore.</l>
                <l xml:id="d002l154" n="154">Sed mihi secretum voluit pater esse decorem,</l>
                <l xml:id="d002l155" n="155">Ut labor obluctans, iniucundique dolores</l>
                <l xml:id="d002l156" n="156">Humanos acuant animos, post perdita primae</l>
                <l xml:id="d002l157" n="157">Munera iustitiae, veterumque infausta parentum</l>
                <l xml:id="d002l158" n="158">Exilia et pressos iniecto fomite sensus.</l>
                <l xml:id="d002l159" n="159">O miserum mortale genus, quid debuit ultra</l>
                <l xml:id="d002l160" n="160">Pro te, proque tua Deus attentare salute?</l>
                <l xml:id="d002l161" n="161">Ultra immortales animos, superaddidit artes</l>
                <l xml:id="d002l162" n="162">Ornamentum ingens, sociam me tradidit, ipsum</l>
                <l xml:id="d002l163" n="163">Se tibi pollicitus, coeli tibi limen apertum,</l>
                <l xml:id="d002l164" n="164">Et fugis auctorem, servatoremque, ducemque?</l>
                <l xml:id="d002l165" n="165">Et chaos obscurum claro praeponis Olympo?</l>
                <l xml:id="d002l166" n="166">Olympo sedes ubi sunt et templa Tonantis,</l>
                <l xml:id="d002l167" n="167">Qui nive non albet, nulloque madescit ab imbre,</l>
                <l xml:id="d002l168" n="168">Nec quatitur ventis, nec fulmine vapulat ullo.</l>
                <l xml:id="d002l169" n="169">Gliscit ibi sine fine quies, sine fine voluptas,</l>
                <l xml:id="d002l170" n="170">Pax aeterna, iubar stellis et Apolline maius.</l>
                <l xml:id="d002l171" n="171">Ah genus ingratum, fera mens, ignobile semen,</l>
                <l xml:id="d002l172" n="172">Degeneres animae, mores imitata ferarum</l>
                <l xml:id="d002l173" n="173">Progenies, tali proles indigna parente!</l>
                <l xml:id="d002l174" n="174">Nam pater est Deus ipse tibi, tibi maxima tellus</l>
                <l xml:id="d002l175" n="175">Paret et illius dono tibi militat aer,</l>
                <l xml:id="d002l176" n="176">Unda subest, servitque tibi Neptunia Doris.</l>
                <l xml:id="d002l177" n="177">Tu refugis? patremque negas? tot dona ferentem</l>
                <l xml:id="d002l178" n="178">Dissimulas? quae poena tuis erroribus aequa est?</l>
                <l xml:id="d002l179" n="179">Quae sceleri tormenta tuo debentur? et audes</l>
                <l xml:id="d002l180" n="180">Astriferos oculis spectare rebellibus orbes?</l>
                <l xml:id="d002l181" n="181">Astra tibi, clarique suis quos aspicis ignes</l>
                <l xml:id="d002l182" n="182">Motibus imperio patris haec alimenta ministrant.</l>
                <l xml:id="d002l183" n="183">Dum tibi, dumque tuo patri se subiicit orbis</l>
                <l xml:id="d002l184" n="184">Totus et assiduo properans obtemperat usu,</l>
                <l xml:id="d002l185" n="185">Tu Veneri insudas, avidique voragine ventris</l>
                <l xml:id="d002l186" n="186">Rumperis, escarumque ferens grave pondus anhelas.</l>
                <l xml:id="d002l187" n="187">Sed quid ego in tales nil profutura querelas</l>
                <l xml:id="d002l188" n="188">Effluo? cur lacrimis oculos, singultibus ora</l>
                <l xml:id="d002l189" n="189">Nequicquam indulges? tua cur eviscerat iste</l>
                <l xml:id="d002l190" n="190">Corda dolor, quondam florens, modo languida Virtus?</l>
                <l xml:id="d002l191" n="191">Et videt et iusta librat Deus omnia lance.</l>
                <l xml:id="d002l192" n="192">Ipse ubi tempus erit nos in violata reducet</l>
                <l xml:id="d002l193" n="193">Regna memor, pater ipse meas ulciscitur iras.</l>
                <l xml:id="d002l194" n="194">Singultus inferna palus et verbera dira</l>
                <l xml:id="d002l195" n="195">Audiet et tristes umbras ululare sub altis</l>
                <l xml:id="d002l196" n="196">Inter sulphureos Erebi fornacibus ignes.</l>
                <l xml:id="d002l197" n="197">Interea lucos posito moerore silentes</l>
                <l xml:id="d002l198" n="198">Tuta colam, vilesque casas, ignota latebo,</l>
                <l xml:id="d002l199" n="199">Ut postquam Diti sat erit, vitioque litatum,</l>
                <l xml:id="d002l200" n="200">Nobilibus succurram animis et lapsa reducam</l>
                <l xml:id="d002l201" n="201">In medium certis vestigia finibus arcens.</l>
                <l xml:id="d002l202" n="202">Saepius audita est et talibus usa querelis,</l>
                <l xml:id="d002l203" n="203">Dicitur in silvis Virtus, nemorumque per umbras,</l>
                <l xml:id="d002l204" n="204">Una Camoenarum saltus tum forte per illos</l>
                <l xml:id="d002l205" n="205">Praeteriens, sacrumque petens Helicona notavit</l>
                <l xml:id="d002l206" n="206">Singula et huic nostrae dedit inscribenda papyro.</l>
                <l xml:id="d002l207" n="207">Ut si vipereae stimulis accensa Megaerae,</l>
                <l xml:id="d002l208" n="208">Natorum impietas fuget et discordia matrem,</l>
                <l xml:id="d002l209" n="209">Exilioque procul peregrinum invisere mundum</l>
                <l xml:id="d002l210" n="210">Urgeat, illa licet casu afflictetur amaro,</l>
                <l xml:id="d002l211" n="211">Et tepido lacrymans lavet ora, sinumque liquore,</l>
                <l xml:id="d002l212" n="212">Nil crudele tamen natis, nihil optat acerbum:</l>
                <l xml:id="d002l213" n="213">Nam patiens natura pios non deserit ignes.</l>
                <l xml:id="d002l214" n="214">Immo suum liceat si quando revisere limen,</l>
                <l xml:id="d002l215" n="215">In dulces ruet amplexus, dabit oscula notis</l>
                <l xml:id="d002l216" n="216">Frontibus et tristes vincet singultibus iras.</l>
                <l xml:id="d002l217" n="217">Sic Virtus hominum dux et fidissima custos,</l>
                <l xml:id="d002l218" n="218">Quamvis pulsa graves gemitus, lamentaque fundit,</l>
                <l xml:id="d002l219" n="219">Prompta tamen nostris semper succurrere rebus,</l>
                <l xml:id="d002l220" n="220">Errores gemit humanos, gemit ebria corda,</l>
                <l xml:id="d002l221" n="221">Et quacumque potest non desinit arte mederi.</l>
                <l xml:id="d002l222" n="222">Foedera mortales Orci cum rege superbo</l>
                <l xml:id="d002l223" n="223">Coelitibus spretis iniere, datisque ligati</l>
                <l xml:id="d002l224" n="224">Obsidibus servare fidem coguntur Averno.</l>
                <l xml:id="d002l225" n="225">Per medias urbes colubris crinita Megaera,</l>
                <l xml:id="d002l226" n="226">Sanguineisque caput vittis intorta flagello,</l>
                <l xml:id="d002l227" n="227">In scelera et culpas homines urgere laborat:</l>
                <l xml:id="d002l228" n="228">Criminis et poenae dux, hortatrixque malorum</l>
                <l xml:id="d002l229" n="229">Fronte truci et torvo vultu conatur Erynnis.</l>
                <l xml:id="d002l230" n="230">Sceptra tenens iudex solio Plutonius alto</l>
                <l xml:id="d002l231" n="231">Ius populis dixit, leges periere Deorum.</l>
                <l xml:id="d002l232" n="232">Hinc irae venere Deum, morbique, famesque</l>
                <l xml:id="d002l233" n="233">Improba, quae steriles nimium versata per agros</l>
                <l xml:id="d002l234" n="234">Hactenus intercepit opes et credita sulcis</l>
                <l xml:id="d002l235" n="235">Semina, nosque pati ieiunia longa coegit.</l>
                <l xml:id="d002l236" n="236">Hinc bella, armorumque sonans Discordia motu:</l>
                <l xml:id="d002l237" n="237">Nam quia mens hominum mores oblita pudicos</l>
                <l xml:id="d002l238" n="238">Degenerat, noxis semper crescentibus, arma</l>
                <l xml:id="d002l239" n="239">Nos terrena premunt et nos Deus urget ab alto,</l>
                <l xml:id="d002l240" n="240">Multiplicique graves luimus sub Iudice poenas.</l>
                <l xml:id="d002l241" n="241">Aspicis imperium nostrae, lacerumque, labansque</l>
                <l xml:id="d002l242" n="242">Gentis, ut hostili toties certamine caesum,</l>
                <l xml:id="d002l243" n="243">Sanguine barbaricos, spoliisque recentibus agros</l>
                <l xml:id="d002l244" n="244">Impleat et nostra pinguescat Achaica tellus</l>
                <l xml:id="d002l245" n="245">Caede madens, iam Graecus ager Machomaetia iura</l>
                <l xml:id="d002l246" n="246">Iam patitur servile iugum, ritusque nefandos:</l>
                <l xml:id="d002l247" n="247">Insula qua Pelopis muro circumdedit Isthmon,</l>
                <l xml:id="d002l248" n="248">Qua fluit Alphaei Siculis potandus in agris</l>
                <l xml:id="d002l249" n="249">Eurotaeque liquor, qua surgit Thracius Aemus,</l>
                <l xml:id="d002l250" n="250">Aemus, cuius apex niveis candoribus albens</l>
                <l xml:id="d002l251" n="251">Adriacos fluctus, Euxinaque littora cernit,</l>
                <l xml:id="d002l252" n="252">Qua videt Aetolas urbes Aracynthus ab altis</l>
                <l xml:id="d002l253" n="253">Rupibus et curvis Acheloia flumina ripis</l>
                <l xml:id="d002l254" n="254">Usque pruinosos Istri glacialis ad amnes,</l>
                <l xml:id="d002l255" n="255">Thraiciosque sinus, bimares ubi Bosphorus undas</l>
                <l xml:id="d002l256" n="256">Arctat et Europes Asiam distinguit ab oris,</l>
                <l xml:id="d002l257" n="257">Quaque sinu curvo Tethys Aegaea recurrit</l>
                <l xml:id="d002l258" n="258">Ad Mityleneas arces, Lesbonque superbam:</l>
                <l xml:id="d002l259" n="259">Et Tenedon, Priamique domos, ubi Xanthus ab altis</l>
                <l xml:id="d002l260" n="260">Se sinuat, Phygiae descendens vallibus Idae</l>
                <l xml:id="d002l261" n="261">Imperium Machometus habet, crucibusque fugatis</l>
                <l xml:id="d002l262" n="262">Per quondam nostras insignia barbara turres</l>
                <l xml:id="d002l263" n="263">Apparent, captae mutatis legibus urbes</l>
                <l xml:id="d002l264" n="264">Dedidicere fidem et sanctae mysteria Romae.</l>
                <l xml:id="d002l265" n="265">Haec nova, sed vetus est longe victoria maior,</l>
                <l xml:id="d002l266" n="266">Pamphyllum, Cilicumque lares ubi moenia Cydnus</l>
                <l xml:id="d002l267" n="267">Persaea fundata manu labentibus undis</l>
                <l xml:id="d002l268" n="268">Partit, Alexandri vada perlustrata natatu.</l>
                <l xml:id="d002l269" n="269">At cur Paule tuos pateris servire penates?</l>
                <l xml:id="d002l270" n="270">Paule pater, viden' ut saevis tua patria Tarsos</l>
                <l xml:id="d002l271" n="271">Subiaceat dominis, fideique ut foedera sanctae</l>
                <l xml:id="d002l272" n="272">Ruperit et legis servet commenta nefandae?</l>
                <l xml:id="d002l273" n="273">Surge, tuo pater ense, tuos defende nepotes,</l>
                <l xml:id="d002l274" n="274">Quam geris adversas, feriat romphaea cohortes,</l>
                <l xml:id="d002l275" n="275">Cappadoces, Phrygii virides, ubi flumine ripas</l>
                <l xml:id="d002l276" n="276">Curvat et argutos audit Maeander olores,</l>
                <l xml:id="d002l277" n="277">Et veteres Eneti, Carres ubi dicitur ortum</l>
                <l xml:id="d002l278" n="278">Augurium, Lycii, Pontus, Bithynia dives</l>
                <l xml:id="d002l279" n="279">Hannibalis tumulo insignis: Lidique vetustum</l>
                <l xml:id="d002l280" n="280">Unde genus Tuscis, fulvas ubi volvit arenas</l>
                <l xml:id="d002l281" n="281">Divitibus Pactolus aquis, haec omnia nostris</l>
                <l xml:id="d002l282" n="282">Hostibus et rigido parent invita tyranno.</l>
                <l xml:id="d002l283" n="283">Heu quot singultus, heu quot suspiria matres</l>
                <l xml:id="d002l284" n="284">In viduis laribus ducunt et coelibe tecto,</l>
                <l xml:id="d002l285" n="285">Quarum parva feri rapuerunt pignora Thraces,</l>
                <l xml:id="d002l286" n="286">Bistoniique equites! Capti puer atque puellae,</l>
                <l xml:id="d002l287" n="287">Flumine perfusi sacro, fideique elementa</l>
                <l xml:id="d002l288" n="288">Iam docti sua qui Christo iam vota, precesque</l>
                <l xml:id="d002l289" n="289">Curvantes genua ante aras offerre solebant.</l>
                <l xml:id="d002l290" n="290">Servitium dominis (miserum) crudelibus, inter</l>
                <l xml:id="d002l291" n="291">Vel Persas immite genus, venere, vel Indos.</l>
                <l xml:id="d002l292" n="292">Qui tenuit Solymos colles et ditia quondam</l>
                <l xml:id="d002l293" n="293">Regna Palaestinae, totum cui paruit olim</l>
                <l xml:id="d002l294" n="294">Caesareae, Antiochique solum, qua mitis Orontes</l>
                <l xml:id="d002l295" n="295">Currit et immissis urbem disterminat undis.</l>
                <l xml:id="d002l296" n="296">Cui Maurus servire solet, quem barbara Memphis</l>
                <l xml:id="d002l297" n="297">Horruit et dubia surgens ab origine Nilus:</l>
                <l xml:id="d002l298" n="298">Qui gelidum Tanaim domuit, victricia signa</l>
                <l xml:id="d002l299" n="299">Aethiopes, Scythicumque gelu qui protulit ultra</l>
                <l xml:id="d002l300" n="300">Thuriferosque Arabes, Libanique tepentis odores</l>
                <l xml:id="d002l301" n="301">Et iuga Caucasiis quae rupibus ardua surgunt,</l>
                <l xml:id="d002l302" n="302">Victor ovans Christus Poeno modo pulsus ab orbe</l>
                <l xml:id="d002l303" n="303">Amissis Asiae regnis, magnoque potentis</l>
                <l xml:id="d002l304" n="304">Europae spatio extremas male possidet oras:</l>
                <l xml:id="d002l305" n="305">Nam partem Hesperiae dederat cui nomina Bethys,</l>
                <l xml:id="d002l306" n="306">Maurus habet, potiturque domo Machometus Ibera.</l>
                <l xml:id="d002l307" n="307">Hanc cladem nobis scelus attulit: heu grave nostro</l>
                <l xml:id="d002l308" n="308">Dedecus auctori, nostri iam poenitet illum.</l>
                <l xml:id="d002l309" n="309">Tutelae piget assumptae, veterumque laborum,</l>
                <l xml:id="d002l310" n="310">Atque dati nostra pro libertate cruoris.</l>
                <l xml:id="d002l311" n="311">Si tranquilla quies et tristibus otia curis</l>
                <l xml:id="d002l312" n="312">Libera me sinerent sanctos invisere fontes,</l>
                <l xml:id="d002l313" n="313">Et totos Helicona dies consumere circum,</l>
                <l xml:id="d002l314" n="314">Prima salutiferi repetens exordia Christi,</l>
                <l xml:id="d002l315" n="315">Ad suprema meum venisset tempora carmen,</l>
                <l xml:id="d002l316" n="316">Actaque tentassem maiori singula versu</l>
                <l xml:id="d002l317" n="317">Texere et annales melioribus edere chartis:</l>
                <l xml:id="d002l318" n="318">Sed nec summa sequi trepidum fastigia tempus</l>
                <l xml:id="d002l319" n="319">Me sinit et caeci vis formidata veneni.</l>
                <l xml:id="d002l320" n="320">Nostra brevis, veloxque aetas et plena laborum</l>
                <l xml:id="d002l321" n="321">Nil altum tentare sinit, contermina meta est</l>
                <l xml:id="d002l322" n="322">Carceribus, coniuncta neci, subiectaque fato</l>
                <l xml:id="d002l323" n="323">Vita fugit, parvo occasus discrimine ab ortu</l>
                <l xml:id="d002l324" n="324">Distat et innumeris premitur breve cladibus aevum.</l>
                <l xml:id="d002l325" n="325">Pauca tamen ne me ignavum, tristique iacentem</l>
                <l xml:id="d002l326" n="326">Desidia, inveniat miserae lux ultima vitae,</l>
                <l xml:id="d002l327" n="327">Subiiciam, magni quoties benefacta parentis</l>
                <l xml:id="d002l328" n="328">Volvimus a curis animo fugiente caducis</l>
                <l xml:id="d002l329" n="329">Lucida caeruleis ceu toto e nubibus orbe</l>
                <l xml:id="d002l330" n="330">Sol abiens, monstrat ratio, quam turpe nocensque</l>
                <l xml:id="d002l331" n="331">Sit non iussa sequi Superum et contemnere Divos.</l>
                <l xml:id="d002l332" n="332">Atque Dei iustas quoties a limine fixo</l>
                <l xml:id="d002l333" n="333">Iustitiae illecti vitio discedimus iras</l>
                <l xml:id="d002l334" n="334">Insinuat, mitesque dari pro crimine poenas</l>
                <l xml:id="d002l335" n="335">Et nostrum maiora scelus tormenta mereri.</l>
                <l xml:id="d002l336" n="336">Ante salutari quam tolleret unda lavacro</l>
                <l xml:id="d002l337" n="337">Crimen et irati valvas aperiret Olympi,</l>
                <l xml:id="d002l338" n="338">Aera, Deos, homines et ligna carentia vita</l>
                <l xml:id="d002l339" n="339">Esse rati lectas pecudes et debita caelo</l>
                <l xml:id="d002l340" n="340">Orgia ponebant surdis altaribus, ante</l>
                <l xml:id="d002l341" n="341">Facta manu simulacra sui cultoris et arte.</l>
                <l xml:id="d002l342" n="342">Numina fallebant Siculos Erycina colonos.</l>
                <l xml:id="d002l343" n="343">Iuppiter a Libycis qui nomina sumit arenis,</l>
                <l xml:id="d002l344" n="344">Aethiopes, Solisque domos ardore perustas.</l>
                <l xml:id="d002l345" n="345">Gnosiacos Dictynna Lares et rura Caystri,</l>
                <l xml:id="d002l346" n="346">Maeotisque lacus et clari regna Thoantis</l>
                <l xml:id="d002l347" n="347">Iussit ubi humanum spargi Dea saeva cruorem.</l>
                <l xml:id="d002l348" n="348">Perfida Cecropiam lusit Rhamnusia plebem,</l>
                <l xml:id="d002l349" n="349">Attica Cecropios Pallas, Rhodon altus Apollo:</l>
                <l xml:id="d002l350" n="350">Ortygiamque brevem Mycone, Giaroque ligatam.</l>
                <l xml:id="d002l351" n="351">At Tyriae Iuno Lybicas Carthaginis arces:</l>
                <l xml:id="d002l352" n="352">Thraiciisque Sami circumdata fluctibus arva,</l>
                <l xml:id="d002l353" n="353">Barbara cornigerum Memphis plorabat Osirim,</l>
                <l xml:id="d002l354" n="354">Laetaque percusso pubes Aegyptia sistro</l>
                <l xml:id="d002l355" n="355">Inachiae celebres veniebat ad Isidis aras.</l>
                <l xml:id="d002l356" n="356">Dindyma, per Cybelenque Phryges resonantia Galli</l>
                <l xml:id="d002l357" n="357">Sacra dabant matri Divum, per Gargara et Idam</l>
                <l xml:id="d002l358" n="358">Buxea multifori stridebat tibia cantu,</l>
                <l xml:id="d002l359" n="359">Tympanaque audito strepitu de rupibus altis</l>
                <l xml:id="d002l360" n="360">Praecipites ibant damae, lucosque petebant</l>
                <l xml:id="d002l361" n="361">Dorcades ignotos et inaccessas convalles.</l>
                <l xml:id="d002l362" n="362">Festa corymbifero Thyas renovabat Iaccho,</l>
                <l xml:id="d002l363" n="363">Et tepidas cornu ductus caper ibat ad aras.</l>
                <l xml:id="d002l364" n="364">Roma Panomphaeo sacraverat alta Tonanti</l>
                <l xml:id="d002l365" n="365">Limina, solemnes crebro visura triumphos.</l>
                <l xml:id="d002l366" n="366">Pastaque Clitumni virides armenta per agros,</l>
                <l xml:id="d002l367" n="367">Sic aliae variis delusae erroribus urbes.</l>
                <l xml:id="d002l368" n="368">Numinibus fictis aras et divite cultu</l>
                <l xml:id="d002l369" n="369">Ardua ponebant pario de marmore templa.</l>
                <l xml:id="d002l370" n="370">Saepe quidem vivo tanquam de corpore voces</l>
                <l xml:id="d002l371" n="371">Et confusa dabant veteres oracula Divi.</l>
                <l xml:id="d002l372" n="372">Sicut apud Delphos in parva Phocide nigris</l>
                <l xml:id="d002l373" n="373">Speluncae latebris clausus vocalis Apollo:</l>
                <l xml:id="d002l374" n="374">Sicut Chaoniae Phoebo illabente volucres,</l>
                <l xml:id="d002l375" n="375">Et cava Cumaeum spelaea sonantia carmen:</l>
                <l xml:id="d002l376" n="376">Verum haec vel fallax hominum versutia fecit,</l>
                <l xml:id="d002l377" n="377">Vel Stygiae mentes avium per nescia certis</l>
                <l xml:id="d002l378" n="378">Motibus humanum fingebant guttura murmur,</l>
                <l xml:id="d002l379" n="379">Formabantque leves per concava saxa loquelas:</l>
                <l xml:id="d002l380" n="380">Et quod siderei radiis coeuntibus ignes</l>
                <l xml:id="d002l381" n="381">Monstrabant caute populis multo ante futurum</l>
                <l xml:id="d002l382" n="382">Sive per augurium seu per vatum ora canebant.</l>
                <l xml:id="d002l383" n="383">Divinosque sibi cultus, curasque parare</l>
                <l xml:id="d002l384" n="384">Artibus his solitae, turbas et credula vulgi</l>
                <l xml:id="d002l385" n="385">Mobilis ambigua fallebant pectora voce.</l>
                <l xml:id="d002l386" n="386">Non tulit hoc magni proles aeterna Parentis,</l>
                <l xml:id="d002l387" n="387">Et Stygiis ergo canibus ludibria, dixit,</l>
                <l xml:id="d002l388" n="388">Semper erit mortale genus, nunquamne vereri</l>
                <l xml:id="d002l389" n="389">Nos discent manes? audacia Ditis avari</l>
                <l xml:id="d002l390" n="390">Improba sic impune meos invadet honores</l>
                <l xml:id="d002l391" n="391">Semper et obscuri plebs ambitiosa profundi</l>
                <l xml:id="d002l392" n="392">Sic perget sese Superis aequare, Deoque?</l>
                <l xml:id="d002l393" n="393">Ibo et terrenum lustrabo incognitus orbem:</l>
                <l xml:id="d002l394" n="394">Nec patrias repetam sedes, caelumve, priusquam</l>
                <l xml:id="d002l395" n="395">Cerberus et trepidi me regia senserit Orci.</l>
                <l xml:id="d002l396" n="396">Non vada, non furiae, non ferrea claustra vetabunt,</l>
                <l xml:id="d002l397" n="397">Nigra per et Phoebi radiis incognita regna</l>
                <l xml:id="d002l398" n="398">Ferre gradus, horrore tremens ulalabit Erynnis</l>
                <l xml:id="d002l399" n="399">Et cava terrifico quatientur tartara motu.</l>
                <l xml:id="d002l400" n="400">Flammeus obscuros Phlegethon persuscitat ignes</l>
                <l xml:id="d002l401" n="401">Saxa rotans, moestoque Acheron qui labitur amne,</l>
                <l xml:id="d002l402" n="402">Cocytique graves parientia flumina luctus</l>
                <l xml:id="d002l403" n="403">Et liquor inducens Lethaeae oblivia lymphae</l>
                <l xml:id="d002l404" n="404">Praecipites sistent cursus, retroque redibunt,</l>
                <l xml:id="d002l405" n="405">Et sua sulphureos repetent exordia fontes.</l>
                <l xml:id="d002l406" n="406">Cum mea vox aditus caecos ingressa profundae</l>
                <l xml:id="d002l407" n="407">Noctis et insolitum penetrabit tartara lumen,</l>
                <l xml:id="d002l408" n="408">Luce repentina chaos et fumosa barathri</l>
                <l xml:id="d002l409" n="409">Atria clarescent, ubi pallida frondibus haerent</l>
                <l xml:id="d002l410" n="410">Somnia: Taenariis revocabo a sedibus umbras,</l>
                <l xml:id="d002l411" n="411">Insontes umbras patrum, quos longa sub alti</l>
                <l xml:id="d002l412" n="412">Carceris includunt obscuro vincula circo.</l>
                <l xml:id="d002l413" n="413">Propterea placidam terris inducite pacem</l>
                <l xml:id="d002l414" n="414">Sidera qui regitis Divi, qui volvitis orbes.</l>
                <l xml:id="d002l415" n="415">Ut dum bella gero cum principe gentis Avernae</l>
                <l xml:id="d002l416" n="416">Sentiat occultam ferri sibi terra salutem:</l>
                <l xml:id="d002l417" n="417">Iam trepidant, magnoque pavent adversa tumultu</l>
                <l xml:id="d002l418" n="418">Castra, dies numerat Pluto, tempusque volutum</l>
                <l xml:id="d002l419" n="419">Colligit, adventusque meos vestigat et ortus:</l>
                <l xml:id="d002l420" n="420">Nocturnas cogunt acies, cursantque per altum</l>
                <l xml:id="d002l421" n="421">Aera et ingenti strepitu mortalia terrent</l>
                <l xml:id="d002l422" n="422">Pectora, montanos apices atque ardua saxa</l>
                <l xml:id="d002l423" n="423">Terribili quatiunt motu, pecudumque per ora</l>
                <l xml:id="d002l424" n="424">Insolitas fingunt voces, Aegyptia pallent</l>
                <l xml:id="d002l425" n="425">Sollicito simulacra metu, suspirat Anubis:</l>
                <l xml:id="d002l426" n="426">Fatidicosque legens vates examinat omnes</l>
                <l xml:id="d002l427" n="427">Pervigil historias et caeli cogitat ignes.</l>
                <l xml:id="d002l428" n="428">Ipse igitur divos linquens et limen Olympi,</l>
                <l xml:id="d002l429" n="429">Aetheraesque domos Deus ad mortalia regna,</l>
                <l xml:id="d002l430" n="430">Terrenosque lares, medio dum frigida cursu</l>
                <l xml:id="d002l431" n="431">Suspiceret cancrum nox inclinata sub ursam</l>
                <l xml:id="d002l432" n="432">Venit et angustam tenuit praesepia sedem.</l>
                <l xml:id="d002l433" n="433">Tunc hiberna gelu torpebant arva sereno</l>
                <l xml:id="d002l434" n="434">Et matutino siccatum frigore gramen,</l>
                <l xml:id="d002l435" n="435">Perdiderat vernum demissa fronte colorem:</l>
                <l xml:id="d002l436" n="436">Pigraque nocturnis albebant rura pruinis.</l>
                <l xml:id="d002l437" n="437">Tunc Rhodopes, Aemique nives iuga summa levabant</l>
                <l xml:id="d002l438" n="438">Altius et niveo surgebant aggere montes,</l>
                <l xml:id="d002l439" n="439">Nudaque ramosae tendebant brachia quercus,</l>
                <l xml:id="d002l440" n="440">Et sylvas Aquilo viridi spoliarat honore.</l>
                <l xml:id="d002l441" n="441">Praevius Eoa sanctos a Perside reges</l>
                <l xml:id="d002l442" n="442">Ignis et insolitis radians splendoribus ardor,</l>
                <l xml:id="d002l443" n="443">Misit ad infantis parva incunabula Christi.</l>
                <l xml:id="d002l444" n="444">Ipse sub humana velatus imagine mundi</l>
                <l xml:id="d002l445" n="445">Conditor, ut tetigit matura virilibus annis</l>
                <l xml:id="d002l446" n="446">Tempora, nascentis iaciens primordia saecli,</l>
                <l xml:id="d002l447" n="447">Ante quaterdenis ieiunia longa diebus</l>
                <l xml:id="d002l448" n="448">Pertulit et sacro mox irroratus ab amne</l>
                <l xml:id="d002l449" n="449">Abstulit errorum tenebras, noctisque profundae</l>
                <l xml:id="d002l450" n="450">Nubila, longaevumque chaos finivit ab alto</l>
                <l xml:id="d002l451" n="451">Undique diffundens illatam cardine lucem:</l>
                <l xml:id="d002l452" n="452">Extinctis oculis aciem, lumenque peremptum</l>
                <l xml:id="d002l453" n="453">Restituens, opus ignotum, nostrisque negatum</l>
                <l xml:id="d002l454" n="454">Viribus, aerios tractus, solemque videri</l>
                <l xml:id="d002l455" n="455">Fecit et insuetum terrae, caelique decorem.</l>
                <l xml:id="d002l456" n="456">Sicca per aequoreos fixit vestigia fluctus:</l>
                <l xml:id="d002l457" n="457">Admirata novum credebat Ariona Thetys</l>
                <l xml:id="d002l458" n="458">Cum cythara curvos inter delphinas euntem,</l>
                <l xml:id="d002l459" n="459">Mox ubi vi propria tutos suspendere passus,</l>
                <l xml:id="d002l460" n="460">Vidit et humanis liquidas iter esse per undas</l>
                <l xml:id="d002l461" n="461">Gressibus, haec non est audax industria dixit</l>
                <l xml:id="d002l462" n="462">Romanae virtutis, aquae sensere Tonantem:</l>
                <l xml:id="d002l463" n="463">Haec ait et fugiens imas se torsit in undas.</l>
                <l xml:id="d002l464" n="464">Imperio ventorum iras, pelagique furorem</l>
                <l xml:id="d002l465" n="465">Pressit, in excelso Galilaei vertice montis</l>
                <l xml:id="d002l466" n="466">Ora, manus, oculos et pectora sancta beato</l>
                <l xml:id="d002l467" n="467">Lumine perfusus patuit Deus, aethere lapsum</l>
                <l xml:id="d002l468" n="468">Numen et albenti vestitum nubis amictu</l>
                <l xml:id="d002l469" n="469">Adstitit, auricomi sonuit globus aeris ingens.</l>
                <l xml:id="d002l470" n="470">Carmine non magico, non vi medicaminis ulla</l>
                <l xml:id="d002l471" n="471">Defunctos iterum vitam revocavit in artus.</l>
                <l xml:id="d002l472" n="472">Emigrare leves animas, retroque reverti</l>
                <l xml:id="d002l473" n="473">Obstupuit, celeresque fremens Pluto induit iras.</l>
                <l xml:id="d002l474" n="474">Languida quae nulla potis est humana iuvare</l>
                <l xml:id="d002l475" n="475">Ars ope, per vicos gradiens, per rura, per urbes,</l>
                <l xml:id="d002l476" n="476">Nunc prece, nunc solo sanabat corpora tactu.</l>
                <l xml:id="d002l477" n="477">Sancta Dei tenuem pietas induta figuram,</l>
                <l xml:id="d002l478" n="478">Non pertaesa rudes animos moribundaque membra,</l>
                <l xml:id="d002l479" n="479">Ferre nec aestivo graciles aspergere plantas</l>
                <l xml:id="d002l480" n="480">Pulvere, nec luteis vestigia ponere campis</l>
                <l xml:id="d002l481" n="481">Erubuit, tolerare famem pascique per agros</l>
                <l xml:id="d002l482" n="482">Graminibus, vitreoque sitim restringere rivo</l>
                <l xml:id="d002l483" n="483">Dulce fuit, coluitque inopum consortia: tantus</l>
                <l xml:id="d002l484" n="484">Ardor in accenso regnabat pectore, tantis</l>
                <l xml:id="d002l485" n="485">Curabat studiis humana negotia, ut ipsum</l>
                <l xml:id="d002l486" n="486">Aethera iam posset, seseque oblita videri:</l>
                <l xml:id="d002l487" n="487">Ante ipsam quotquot hominum componere mores</l>
                <l xml:id="d002l488" n="488">Conati, statuere modum, normamque dedere</l>
                <l xml:id="d002l489" n="489">Vivendi, vel pro certis incerta fuerunt,</l>
                <l xml:id="d002l490" n="490">Falsave pro veris, vel non perfecta locuti:</l>
                <l xml:id="d002l491" n="491">Hinc pater omnipotens animos miseratus inertes,</l>
                <l xml:id="d002l492" n="492">Atque imbecilles sensus et pectora tarda,</l>
                <l xml:id="d002l493" n="493">Immensum Eoo reseravit ab aethere lumen:</l>
                <l xml:id="d002l494" n="494">Progeniemque suam summo demisit Olympo.</l>
                <l xml:id="d002l495" n="495">Haec sunt illa, quibus Deus instaurare caducum</l>
                <l xml:id="d002l496" n="496">Naturae labentis opus tentavit et omni</l>
                <l xml:id="d002l497" n="497">Conatus studio veteres avertere morbos.</l>
                <l xml:id="d002l498" n="498">Ut patrias sordes, crimenque aboleret avitum,</l>
                <l xml:id="d002l499" n="499">Legit inauditum fati genus, illita fuso</l>
                <l xml:id="d002l500" n="500">Sanguine et ardenti liventia verbere membra:</l>
                <l xml:id="d002l501" n="501">Profossumque caput, terebrataque tempora duris</l>
                <l xml:id="d002l502" n="502">Sentibus erexit miles Romanus in altum</l>
                <l xml:id="d002l503" n="503">Aera, frigentes plantas, proiectaque longe</l>
                <l xml:id="d002l504" n="504">Brachia et humentes oculos et pectus apertum,</l>
                <l xml:id="d002l505" n="505">Concretosque pio crines, barbamque cruore,</l>
                <l xml:id="d002l506" n="506">Ingratae moriens plebi monstrabat ab alta</l>
                <l xml:id="d002l507" n="507">Arbore et ingenti mortem clamore ciebat.</l>
                <l xml:id="d002l508" n="508">Cuius ad interitum coepere elementa moveri,</l>
                <l xml:id="d002l509" n="509">Sol gemuit, nigroque caput velavit amictu,</l>
                <l xml:id="d002l510" n="510">Contremuit tellus, timuit mare, palluit aer,</l>
                <l xml:id="d002l511" n="511">Et collisa gravi sonuerunt marmora planctu.</l>
                <l xml:id="d002l512" n="512">Haec fuit atra dies et lamentabile tempus,</l>
                <l xml:id="d002l513" n="513">Cum subito media tenebris in luce subortis</l>
                <l xml:id="d002l514" n="514">Lumen in horribilem fugit sine nubibus umbram,</l>
                <l xml:id="d002l515" n="515">Aurea cum vernus retineret vellera Titan:</l>
                <l xml:id="d002l516" n="516">Longaque longinquae contraria sidera librae.</l>
                <l xml:id="d002l517" n="517">Sic est parta salus homini, longaevaque primae</l>
                <l xml:id="d002l518" n="518">Cum gemitu et lacrymis deleta iniuria culpae est.</l>
                <l xml:id="d002l519" n="519">Immemores tanti populus, patresque laboris,</l>
                <l xml:id="d002l520" n="520">Neglecto Superum cultu, spretoque Tonantis</l>
                <l xml:id="d002l521" n="521">Imperio, Baccho indulgent, Venerique ministrant,</l>
                <l xml:id="d002l522" n="522">Sacra ferunt auro, nummis altaria condunt,</l>
                <l xml:id="d002l523" n="523">Auro vina libant, auro laquearia fulgent.</l>
                <l xml:id="d002l524" n="524">Scorta tegunt gemmis, canibus convivia ponunt,</l>
                <l xml:id="d002l525" n="525">Sordet in exili Virtus incognita veste,</l>
                <l xml:id="d002l526" n="526">Exuviis inopum culti, ditesque rapinis,</l>
                <l xml:id="d002l527" n="527">Successu elati Superos, Acherontaque rident.</l>
                <l xml:id="d002l528" n="528">Propterea hostilis rabies insurgit et ira</l>
                <l xml:id="d002l529" n="529">Corda micant, maiora novus fert praelia Mavors.</l>
                <l xml:id="d002l530" n="530">Ausoniae labentur opes: nam claustra Liburnae</l>
                <l xml:id="d002l531" n="531">Praeteriens angusta viae, per rura Timavi</l>
                <l xml:id="d002l532" n="532">Quae ferus algenti Gothus descendit ab axe</l>
                <l xml:id="d002l533" n="533">Seu qua Piceni superum mare littoris oras</l>
                <l xml:id="d002l534" n="534">Alluit Epyrum dirimens et Iapygis arva</l>
                <l xml:id="d002l535" n="535">Turcorum ingentem parvus vomet angulus undam.</l>
                <l xml:id="d002l536" n="536">Bisque patens expertus iter magno agmine miles</l>
                <l xml:id="d002l537" n="537">Veloces ascendit equos, sonuere pharetrae,</l>
                <l xml:id="d002l538" n="538">Cornipedum crebris resonant hinnitibus aurae</l>
                <l xml:id="d002l539" n="539">Vallibus in mediis et quadrupedante tumultu</l>
                <l xml:id="d002l540" n="540">Auditur longe strepitus, clamorque virorum.</l>
                <l xml:id="d002l541" n="541">Sublati quoties aestu rapiente vapores</l>
                <l xml:id="d002l542" n="542">Alta petunt, piceoque tegunt velamine coelum,</l>
                <l xml:id="d002l543" n="543">Et nova tempestas, clausisque sonantia ventis</l>
                <l xml:id="d002l544" n="544">Nubila per coeli tractus volvuntur apertos,</l>
                <l xml:id="d002l545" n="545">Rugitu ingenti resonans volat aere grando</l>
                <l xml:id="d002l546" n="546">Pulsa Noto, Boreave, tremunt cum rupibus Alpes.</l>
                <l xml:id="d002l547" n="547">Tunc fracta si nube fragor subit ima profundae</l>
                <l xml:id="d002l548" n="548">Vallis et impulsu nemorum et telluris opacae</l>
                <l xml:id="d002l549" n="549">Undique comprensus fugit atque repellitur aer,</l>
                <l xml:id="d002l550" n="550">Aerii montes clamant, magnoque boatu</l>
                <l xml:id="d002l551" n="551">Antra sonant, Stygium dicas mugire barathrum.</l>
                <l xml:id="d002l552" n="552">Horrida per campos procul exaudita paventes</l>
                <l xml:id="d002l553" n="553">Corda ferit gladio strages humana timore.</l>
                <l xml:id="d002l554" n="554">Tela sonant, longo populatrix agmine turba</l>
                <l xml:id="d002l555" n="555">Ore, manu, teloque minax, sitibundaque nostri</l>
                <l xml:id="d002l556" n="556">Sanguinis irrumpit, scopulosa Ceraunia lugent.</l>
                <l xml:id="d002l557" n="557">Silva vetus Dodona timet, gemuere Molossi</l>
                <l xml:id="d002l558" n="558">Rura soli, tremit omnis ager: pavet Adria pondus</l>
                <l xml:id="d002l559" n="559">Classis et adductum peregrino remige Martem:</l>
                <l xml:id="d002l560" n="560">Trans mare, trans Indos, Nabathaeaque regna nefandae</l>
                <l xml:id="d002l561" n="561">Gentis in auxilium rutilo volat Eurus ab ortu</l>
                <l xml:id="d002l562" n="562">Impiger et firmae captat iam littora terrae.</l>
                <l xml:id="d002l563" n="563">Butroti iam culmen habet, summasque per arces</l>
                <l xml:id="d002l564" n="564">Dyrrachii stridens frondosa cacumina curvat.</l>
                <l xml:id="d002l565" n="565">Velaque iam sinuans, proras, aerataque rostra</l>
                <l xml:id="d002l566" n="566">Vertit in Italiam, salit aequor et unda carinas</l>
                <l xml:id="d002l567" n="567">Ausoniam versus sensim levat atque secundum</l>
                <l xml:id="d002l568" n="568">Spondet iter, culpansque moras Neptunia Doris</l>
                <l xml:id="d002l569" n="569">Per noctem ad nautas ita circum littora clamat:</l>
                <l xml:id="d002l570" n="570">Tempora, Martigenae, quid idonea perditis? ite:</l>
                <l xml:id="d002l571" n="571">Ite lares Italos et fundamenta malorum</l>
                <l xml:id="d002l572" n="572">Romuleas arces et Pontificalia tecta,</l>
                <l xml:id="d002l573" n="573">Colluviem scelerum, temerate faventibus auris:</l>
                <l xml:id="d002l574" n="574">Ite citi, quando astra vocant, quando omnia mandant</l>
                <l xml:id="d002l575" n="575">Numina, flammanti Mavors quid cogitet ore</l>
                <l xml:id="d002l576" n="576">Cernite, Saturni facies infensa Latinis</l>
                <l xml:id="d002l577" n="577">Quid velit, atque Iovem laetos non ire per ignes</l>
                <l xml:id="d002l578" n="578">Suspicite et quo fata vocant, convertite proras:</l>
                <l xml:id="d002l579" n="579">Aetheriae mentes, quibus est tutela Latinae</l>
                <l xml:id="d002l580" n="580">Gentis, ab occulto bella haec immissa videntes</l>
                <l xml:id="d002l581" n="581">Imperio Patris et longa clade esse litandum</l>
                <l xml:id="d002l582" n="582">Imbelles haerent atque in sua regna furorem</l>
                <l xml:id="d002l583" n="583">Ire sinunt: Romaque alio fugere relicta,</l>
                <l xml:id="d002l584" n="584">Caede nova veteres culpas abolere necesse est.</l>
                <l xml:id="d002l585" n="585">Ecce Tarentinis vacuas in collibus urbes</l>
                <l xml:id="d002l586" n="586">Et nudas custode domos et littus inerme</l>
                <l xml:id="d002l587" n="587">Milite deseruit dux Parthenopaeus abacto.</l>
                <l xml:id="d002l588" n="588">Etruscas populata domos modo trans iuga pulso</l>
                <l xml:id="d002l589" n="589">Marte, per Aemiliam et Venetos bacchatur Erynnis:</l>
                <l xml:id="d002l590" n="590">Nec vos immensum dirimit mare, transitus una</l>
                <l xml:id="d002l591" n="591">Nocte brevis Calabros turmas exponet in agros.</l>
                <l xml:id="d002l592" n="592">Vix spatio maiore fretum diffunditur istud,</l>
                <l xml:id="d002l593" n="593">Quam quod adhuc fama notum est Athamantidos Helles:</l>
                <l xml:id="d002l594" n="594">Et vada Leandri crebro sulcata natatu.</l>
                <l xml:id="d002l595" n="595">Ite, quid ambigitis? vobis est debita tellus</l>
                <l xml:id="d002l596" n="596">Itala, qui Phrygios domuistis et Hellada, gentes</l>
                <l xml:id="d002l597" n="597">Oenotriae ducunt genus ab radicibus illis.</l>
                <l xml:id="d002l598" n="598">Quis Pallantaeum? veterem quis condidit Albam?</l>
                <l xml:id="d002l599" n="599">Hoc opus Aenae profugi, fuit Arcadis illud.</l>
                <l xml:id="d002l600" n="600">Dardanius Phrygia veniens Antenor ab Ida,</l>
                <l xml:id="d002l601" n="601">Euganeis latam statuit sub collibus urbem:</l>
                <l xml:id="d002l602" n="602">Quae superest, triplicique sedet munimine cincta,</l>
                <l xml:id="d002l603" n="603">Parrhasii Pisas, pubes Spartana Tarentum</l>
                <l xml:id="d002l604" n="604">Struxit et imperium Daunus partitus et agros</l>
                <l xml:id="d002l605" n="605">Cum Diomede fuit, cuius tenet insula notum</l>
                <l xml:id="d002l606" n="606">Nomen adhuc, sunt qui Ausoniam de nomine dicant</l>
                <l xml:id="d002l607" n="607">Ausonii Laertiadae de sanguine Ulyssis.</l>
                <l xml:id="d002l608" n="608">Progeniti, quid Surrentum, Tyrrhenaque dicam</l>
                <l xml:id="d002l609" n="609">Regna? quibus Lydi frater Tyrrhenus ab agris</l>
                <l xml:id="d002l610" n="610">Maeoniis Asiae sortes et fata secutus</l>
                <l xml:id="d002l611" n="611">Attulit et leges alias et nomina fixit:</l>
                <l xml:id="d002l612" n="612">Et Phaetonthiades loca per montana Ligystus</l>
                <l xml:id="d002l613" n="613">Errantes populos domuit: Liguresque vocavit.</l>
                <l xml:id="d002l614" n="614">Sardoum tenuit littus satus Hercule magno</l>
                <l xml:id="d002l615" n="615">Sardus et a Graiis Cyrni descendit origo.</l>
                <l xml:id="d002l616" n="616">Roma Phrygum labor est: Capuanaque moenia, Manto</l>
                <l xml:id="d002l617" n="617">Filia Dircei vatis post condita tecta</l>
                <l xml:id="d002l618" n="618">Et Clarii delubra Dei comes addita Lydis</l>
                <l xml:id="d002l619" n="619">Cum Duce Tyrrheno Venetos adnavit ad agros.</l>
                <l xml:id="d002l620" n="620">Tibur ab Argolicis positum: Locrensibus Aiax</l>
                <l xml:id="d002l621" n="621">Auctor, ab Argivis Volsci fundata Coracis</l>
                <l xml:id="d002l622" n="622">Oppida. Quid scopulis segnes haeretis in istis?</l>
                <l xml:id="d002l623" n="623">Vestra nec aspicitis sese ostentantia regna?</l>
                <l xml:id="d002l624" n="624">Arduus Hesperio vobis Garganus ab orbe</l>
                <l xml:id="d002l625" n="625">Ostentat sublime caput, cum mane colorat</l>
                <l xml:id="d002l626" n="626">Sol novus oppositos Eoa lampade montes.</l>
                <l xml:id="d002l627" n="627">Cernimus excelsas umbris in rupibus arces,</l>
                <l xml:id="d002l628" n="628">Picenisque iugis albentia moenia, clamat</l>
                <l xml:id="d002l629" n="629">Vos ab oliviferis laetissima collibus Ancon:</l>
                <l xml:id="d002l630" n="630">Brachiaque in portus pandit sinuata capaces,</l>
                <l xml:id="d002l631" n="631">Amplexura rates et susceptura benigno</l>
                <l xml:id="d002l632" n="632">Mahumeti genus hospitio, fautrixque futura.</l>
                <l xml:id="d002l633" n="633">Gloria vos aeterna manet, generosa nepotes</l>
                <l xml:id="d002l634" n="634">Facta legent, patrumque volens exempla iuventus</l>
                <l xml:id="d002l635" n="635">Magna sequi pugnas animosior ibit in omnes:</l>
                <l xml:id="d002l636" n="636">Et partas augebit opes, natosque per artes</l>
                <l xml:id="d002l637" n="637">Ingenuas ducet Virtus audita parentum.</l>
                <l xml:id="d002l638" n="638">Sic vivet longaevus honos et fama superstes</l>
                <l xml:id="d002l639" n="639">Per populos ibit late. Si Troius heros</l>
                <l xml:id="d002l640" n="640">Ista per iratum diis adversantibus aequor</l>
                <l xml:id="d002l641" n="641">Navibus amissis et milite coepit inermi</l>
                <l xml:id="d002l642" n="642">Arva, quid haec delecta manus, congestaque classis</l>
                <l xml:id="d002l643" n="643">Foeta armis, animisque ducum, numeroque virorum</l>
                <l xml:id="d002l644" n="644">Moliri poterit? Longo iam vincitis aevo:</l>
                <l xml:id="d002l645" n="645">Nec fugere a vestris audet victoria castris.</l>
                <l xml:id="d002l646" n="646">Vos immane genus Thraces et Marte superbos</l>
                <l xml:id="d002l647" n="647">Nubigenas, saevoque satas Ixione gentes,</l>
                <l xml:id="d002l648" n="648">Atque Pelectronios Laphithas vicistis et omnem</l>
                <l xml:id="d002l649" n="649">Euboeam, Pelopisque domos, altamque Corinthum,</l>
                <l xml:id="d002l650" n="650">Euxinum pelagus vestrum est et lata Propontis,</l>
                <l xml:id="d002l651" n="651">Ioniumque fretum, laeto vos Adria vultu</l>
                <l xml:id="d002l652" n="652">Nunc vocat et fines Thetys quae cingis Etruscos,</l>
                <l xml:id="d002l653" n="653">Et minor est vobis audacia viribus; ite</l>
                <l xml:id="d002l654" n="654">Divitias, aurum, pecus et sola pinguia vobis</l>
                <l xml:id="d002l655" n="655">Hesperii servant, istis audete potiri.</l>
                <l xml:id="d002l656" n="656">In vetitas non itis opes, in vestra venitis.</l>
                <l xml:id="d002l657" n="657">Heredis, non hostis erunt Oenotria regna,</l>
                <l xml:id="d002l658" n="658">Cum vestrae ditionis erunt, modo possidet hostis</l>
                <l xml:id="d002l659" n="659">Ausoniam, patiturque truces invita tyrannos.</l>
                <l xml:id="d002l660" n="660">Nocte, dieque gemunt urbes, durumque recusant</l>
                <l xml:id="d002l661" n="661">Ferre iugum, populi tensis ad sidera palmis</l>
                <l xml:id="d002l662" n="662">Maturare rogant, ita se finire labores,</l>
                <l xml:id="d002l663" n="663">Aerumnasque putant et libertate potiri.</l>
            </div1>
            <div1 xml:id="d003" type="section" decls="#md" met="H">
                <head>
                    <title>3</title>
                    <abbr>3</abbr>
                    <bibl source="digital">Daniela  Marrone</bibl>
                </head>
                <l xml:id="d003l1" n="1">Talibus indomitas mentes et barbara corda</l>
                <l xml:id="d003l2" n="2">Irritat Dea saeva maris: de littore classis</l>
                <l xml:id="d003l3" n="3">Solvitur et nostros venit eversura penates.</l>
                <l xml:id="d003l4" n="4">Chaoniae nostris vicinae finibus Alpes</l>
                <l xml:id="d003l5" n="5">Acclamant et saxa cavis quae plurima pendent</l>
                <l xml:id="d003l6" n="6">Rupibus acceptas confuso murmure voces</l>
                <l xml:id="d003l7" n="7">Conglomerant, nec clara sinunt respondeat Echo.</l>
                <l xml:id="d003l8" n="8">Magnus apud manes Itala de gente coacto</l>
                <l xml:id="d003l9" n="9">Agmine Pompeius rogat ad sua moenia mitti</l>
                <l xml:id="d003l10" n="10">Italiae laturus opem, sub pectore forti</l>
                <l xml:id="d003l11" n="11">Vivit adhuc patriae pietas, stimulatque sepultum</l>
                <l xml:id="d003l12" n="12">Libertatis amor, pondus mortale necari</l>
                <l xml:id="d003l13" n="13">Si potuit, veteres animo post funera vires</l>
                <l xml:id="d003l14" n="14">Mansere et prisci vivit non immemor aevi</l>
                <l xml:id="d003l15" n="15">Sollicitusque hisdem curis, quem Romulus aevo</l>
                <l xml:id="d003l16" n="16">Grandior his acuit dictis: I, magne meorum</l>
                <l xml:id="d003l17" n="17">Immortalis honos et gloria summa nepotum.</l>
                <l xml:id="d003l18" n="18">I, commune bonum serva, quando haec tibi semper</l>
                <l xml:id="d003l19" n="19">Cura fuit, totum pietas tua nota per orbem</l>
                <l xml:id="d003l20" n="20">Imperio dignum nostrae te fecerat urbis.</l>
                <l xml:id="d003l21" n="21">Coelo aliter visum est, coelum culpare quis audet?</l>
                <l xml:id="d003l22" n="22">I, patrium defende solum, quando Itala virtus</l>
                <l xml:id="d003l23" n="23">Usque adeo cecidit, quando Germania quondam</l>
                <l xml:id="d003l24" n="24">Armipotens, nunc lenta iacet, nec Caesaris ullum</l>
                <l xml:id="d003l25" n="25">Audet opus Caesar, genus hoc ignobile gentis</l>
                <l xml:id="d003l26" n="26">Barbaricae procul Ausoniis a finibus arce.</l>
                <l xml:id="d003l27" n="27">Te Pontus, te novit Arabs, te Graecia et omne</l>
                <l xml:id="d003l28" n="28">Aegeum, Ioniumque fretum, te Punica tellus,</l>
                <l xml:id="d003l29" n="29">Tyrrhenum magnis equitasti classibus aequor,</l>
                <l xml:id="d003l30" n="30">Te Ligur, Alpinaeque nives, te sensit Hiberus,</l>
                <l xml:id="d003l31" n="31">Galliaque, et latis ingens Germania campis.</l>
                <l xml:id="d003l32" n="32">Per freta, per campos victricia signa tulisti,</l>
                <l xml:id="d003l33" n="33">Regna, urbes, maria et terras felicibus armis</l>
                <l xml:id="d003l34" n="34">Calcasti, totusque tuos miratus honores</l>
                <l xml:id="d003l35" n="35">Orbis, ut indigno raptum te vulnere novit,</l>
                <l xml:id="d003l36" n="36">Ingemuit, flevere Arabes, flevere Sabaei,</l>
                <l xml:id="d003l37" n="37">Indus et extremi flerunt tua funera Seres.</l>
                <l xml:id="d003l38" n="38">I, decus Ausoniae, regno suppone cadenti</l>
                <l xml:id="d003l39" n="39">Ingentes humeros et fortia pectora tantis</l>
                <l xml:id="d003l40" n="40">Fluctibus opponas, magnae teque obiice cladi.</l>
                <l xml:id="d003l41" n="41">Communes tutare domos, communia serva</l>
                <l xml:id="d003l42" n="42">Regna, mea fundata manu, sententia fratri</l>
                <l xml:id="d003l43" n="43">Ista Remo sedet; id Curii, Deciique precantur,</l>
                <l xml:id="d003l44" n="44">Id Numa coelicolum cultor, sanctique Catones,</l>
                <l xml:id="d003l45" n="45">Id Populus, Patresque rogant, ne despice gentem</l>
                <l xml:id="d003l46" n="46">Nate tuam, viden' ut campis tam multa virorum</l>
                <l xml:id="d003l47" n="47">Millia praestantum generosis frontibus errent</l>
                <l xml:id="d003l48" n="48">Elysiis: te nemo tamen praestantior ore,</l>
                <l xml:id="d003l49" n="49">Non animo melior, nec ad horrida promptior arma.</l>
                <l xml:id="d003l50" n="50">Te externi, nostrique duces venerantur et ipse</l>
                <l xml:id="d003l51" n="51">Depositis odii causis, livore sepulto,</l>
                <l xml:id="d003l52" n="52">Te praefert Caesar, meliorem seque fatetur,</l>
                <l xml:id="d003l53" n="53">Quandoquidem pietas et nescia rumpere leges,</l>
                <l xml:id="d003l54" n="54">Dignior et sceptro et regni diademate virtus.</l>
                <l xml:id="d003l55" n="55">Hac prece motus erat, mentemque movebat ad artes</l>
                <l xml:id="d003l56" n="56">Antiquas, artes belli, Martisque laborem,</l>
                <l xml:id="d003l57" n="57">Cum pater eloquii culto sic Tullius ore</l>
                <l xml:id="d003l58" n="58">Flexit ab incoeptis animos, coetumque resolvit:</l>
                <l xml:id="d003l59" n="59">Magne pater nostri generis, tuque optime civis,</l>
                <l xml:id="d003l60" n="60">Optime Dux, patriaeque ingens pietatis amator,</l>
                <l xml:id="d003l61" n="61">Quem cives colui ante alios, dum vita manebat,</l>
                <l xml:id="d003l62" n="62">Ferre urbi auxilium frustra meditamur, Olympi</l>
                <l xml:id="d003l63" n="63">Ipse pater, qui regna tenet, qui fulmina torquet,</l>
                <l xml:id="d003l64" n="64">Sic statuit, scelus hanc hominum sibi suscitat iram,</l>
                <l xml:id="d003l65" n="65">Divisae excitis se seditionibus urbes</l>
                <l xml:id="d003l66" n="66">Ausoniae lacerant, una intra moenia livor,</l>
                <l xml:id="d003l67" n="67">Ambitio, nummique sitis corrumpere mores,</l>
                <l xml:id="d003l68" n="68">Ut coepere pios, nulla est reverentia recti,</l>
                <l xml:id="d003l69" n="69">Nulla quies animis, nullusque salutifer urbi</l>
                <l xml:id="d003l70" n="70">Civis, opes patriae rapiunt, aeraria nudant,</l>
                <l xml:id="d003l71" n="71">Et commune bonum in proprios elabitur usus.</l>
                <l xml:id="d003l72" n="72">Hae pravae vivendi artes, haec pessima morum</l>
                <l xml:id="d003l73" n="73">Colluvies, nobis latum qui reximus orbem</l>
                <l xml:id="d003l74" n="74">Abstulit imperium, Romamque aliena coegit</l>
                <l xml:id="d003l75" n="75">Iura pati; serviret adhuc, nisi provida Narsis</l>
                <l xml:id="d003l76" n="76">Cura redemisset, pulso capitolia Gotho.</l>
                <l xml:id="d003l77" n="77">Quae rapuit patres eadem fortuna nepotes</l>
                <l xml:id="d003l78" n="78">Insequitur, viret aeterna sors aspera fronde.</l>
                <l xml:id="d003l79" n="79">Prospera brumales pluvias et frigora sentit.</l>
                <l xml:id="d003l80" n="80">Astraque debilibus non fert ardentia ramis,</l>
                <l xml:id="d003l81" n="81">Atque omnis timet incursus, aevoque senescit</l>
                <l xml:id="d003l82" n="82">Sponte sua, cum fixa manens, stabilisque putatur,</l>
                <l xml:id="d003l83" n="83">Occidit extemplo, fugitque infida repente.</l>
                <l xml:id="d003l84" n="84">Sorte sua utantur, lex est Deus omnibus aequa,</l>
                <l xml:id="d003l85" n="85">Omne quod a Superis bellum est, revocabile non est,</l>
                <l xml:id="d003l86" n="86">Sed neque rex Erebi quemquam tranare paludem,</l>
                <l xml:id="d003l87" n="87">Nec Superis iterum reddi sinit: est pia quae te,</l>
                <l xml:id="d003l88" n="88">Romule, cura movet, sed subdita legibus Orci,</l>
                <l xml:id="d003l89" n="89">Nos istis aeterna ligant ergastula campis,</l>
                <l xml:id="d003l90" n="90">Nec licet ad patrium limen, coelumque reverti.</l>
                <l xml:id="d003l91" n="91">Felices animae, sedem quibus aetheris alti</l>
                <l xml:id="d003l92" n="92">Iuppiter indulget, possunt ea fata movere.</l>
                <l xml:id="d003l93" n="93">Nos orbis quondam Domini servimus Averno,</l>
                <l xml:id="d003l94" n="94">Fata regunt illae, terrenaque regna gubernant.</l>
                <l xml:id="d003l95" n="95">Verte alio mentem, nec nos ea cura fatiget,</l>
                <l xml:id="d003l96" n="96">Sit satis exilio nobis leviore teneri.</l>
                <l xml:id="d003l97" n="97">His animae dictis coetu siluere relicto.</l>
                <l xml:id="d003l98" n="98">Interea nostras odiis flagrantibus urbes</l>
                <l xml:id="d003l99" n="99">Exercent furiae; per rura, per oppida saevit</l>
                <l xml:id="d003l100" n="100">Martis opus, Petrique domus polluta fluenti</l>
                <l xml:id="d003l101" n="101">Marcessit fluxu: nulla hic arcana revelo,</l>
                <l xml:id="d003l102" n="102">Non ignota loquor, liceat vulgata referre.</l>
                <l xml:id="d003l103" n="103">Sic urbes, populique ferunt, hic rumor ab austro</l>
                <l xml:id="d003l104" n="104">Cimmerios ultra latices per opaca silentis</l>
                <l xml:id="d003l105" n="105">Claustra viae, sale concreto, quae plurima crescit</l>
                <l xml:id="d003l106" n="106">Stiria frigentes Scythiae penetravit in agros,</l>
                <l xml:id="d003l107" n="107">Venit ab herculeis per Iberum Gadibus aequor</l>
                <l xml:id="d003l108" n="108">Qua subit excelsam Thetys interflua Calpen</l>
                <l xml:id="d003l109" n="109">Ad vada Gangaridum, magno qui proxima Gangi</l>
                <l xml:id="d003l110" n="110">Rura tenent, gemmasque legunt, ea fama per omnem</l>
                <l xml:id="d003l111" n="111">Iam vetus Europam mores extirpat honestos.</l>
                <l xml:id="d003l112" n="112">Sanctus ager Scurris, venerabilis ara cinaedis</l>
                <l xml:id="d003l113" n="113">Servit, honorandae divum Ganimedibus aedes.</l>
                <l xml:id="d003l114" n="114">Quid miramur opes, recidivaque surgere tecta?</l>
                <l xml:id="d003l115" n="115">Thuris odorati globulos et cynnama vendit</l>
                <l xml:id="d003l116" n="116">Mollis Arabs, Tyrii vestes et muricis imbrem,</l>
                <l xml:id="d003l117" n="117">Indus ebur, croceum Cilices et Tmolus odorem,</l>
                <l xml:id="d003l118" n="118">Mel Siculi, ferrum Chalybes, tenuissima Seres</l>
                <l xml:id="d003l119" n="119">Vellera, Cretenses mollissima vina, Tanager</l>
                <l xml:id="d003l120" n="120">Pernices mercatur equos, venalia nobis</l>
                <l xml:id="d003l121" n="121">Templa, sacerdotes, altaria, sacra, coronae,</l>
                <l xml:id="d003l122" n="122">Ignes, thura, preces, coelum est venale, Deusque.</l>
                <l xml:id="d003l123" n="123">Xyste pater, fidei custos, oviumque magister,</l>
                <l xml:id="d003l124" n="124">Quas bonus effuso moriens in sanguine pastor</l>
                <l xml:id="d003l125" n="125">Abluit aetatis damnosa licentia nostrae,</l>
                <l xml:id="d003l126" n="126">Quam veterum semper crescens incuria patrum,</l>
                <l xml:id="d003l127" n="127">Et sceleri pandens aditum, moresque severos</l>
                <l xml:id="d003l128" n="128">Aversata parit, tua sentiat arma, coerce</l>
                <l xml:id="d003l129" n="129">Hanc vitem, ancipiti ramos preme falce vagantes,</l>
                <l xml:id="d003l130" n="130">Namque feros fructus et tristem frugibus umbram</l>
                <l xml:id="d003l131" n="131">Fert inculta, iacens Cererem necat, occupat agrum.</l>
                <l xml:id="d003l132" n="132">Mille sub his latebrae foliis et mille rapaces</l>
                <l xml:id="d003l133" n="133">Hac habitant sub fronde ferae, vulpesque, lupique</l>
                <l xml:id="d003l134" n="134">Mitiaque invadunt, laniantque animalia passim,</l>
                <l xml:id="d003l135" n="135">Sic cicurum genus omne perit, per ovilia regnant</l>
                <l xml:id="d003l136" n="136">Saevus aper, tigres rapidae, truculenta leonum</l>
                <l xml:id="d003l137" n="137">Semina, multicolor pardus, gryps naribus uncis,</l>
                <l xml:id="d003l138" n="138">Et variae panthera cutis, gravis unguibus ursa.</l>
                <l xml:id="d003l139" n="139">In genus hoc pater arma move, sua pascua redde</l>
                <l xml:id="d003l140" n="140">Foecundis ovibus, stent ad praesepia tauri,</l>
                <l xml:id="d003l141" n="141">Qui signata iugis, longoque attrita labore</l>
                <l xml:id="d003l142" n="142">Colla gerunt, postquam rerum te Roma potentem</l>
                <l xml:id="d003l143" n="143">Fecit et obscuro iubar hoc resplenduit orbi,</l>
                <l xml:id="d003l144" n="144">Exanimis virtus scelerum sub mole sepulta</l>
                <l xml:id="d003l145" n="145">Respirare parum visa est et tollere frontem.</l>
                <l xml:id="d003l146" n="146">Et nisi tot vitiis haec saecula nostra fuissent</l>
                <l xml:id="d003l147" n="147">Depravata, boni poterant rectoris habenae</l>
                <l xml:id="d003l148" n="148">Errantes frenare rotas, sed tantus equorum</l>
                <l xml:id="d003l149" n="149">Impetus aurigam superat, frustraque retractans</l>
                <l xml:id="d003l150" n="150">Lora gubernator sine lege per invia fertur.</l>
                <l xml:id="d003l151" n="151">Propterea sortem doleo mitissime patrum</l>
                <l xml:id="d003l152" n="152">Xyste tuam, fueras annis melioribus aptus.</l>
                <l xml:id="d003l153" n="153">Est tibi quae tanto satis est in principe virtus:</l>
                <l xml:id="d003l154" n="154">Sed velut obscuris Phoebi sub nubibus ardor</l>
                <l xml:id="d003l155" n="155">Languet et umbra diem piceae caliginis aufert,</l>
                <l xml:id="d003l156" n="156">Sic tua corrupti vitio clementia saecli</l>
                <l xml:id="d003l157" n="157">Obscuratur, eunt pessum pietasque, fidesque.</l>
                <l xml:id="d003l158" n="158">Lerna palus terra est, vitiorum exercitus hydra,</l>
                <l xml:id="d003l159" n="159">Alcides nusquam est, ardentem saeva Chimaeram</l>
                <l xml:id="d003l160" n="160">Monstra tenent, nec adest Glauci castissima proles.</l>
                <l xml:id="d003l161" n="161">Candida Gorgonei capitis coma fluxit in angues,</l>
                <l xml:id="d003l162" n="162">Et neque Mercurii prosunt, nec Palladis arma.</l>
                <l xml:id="d003l163" n="163">Daedaleis inclusa viis Minoia monstra</l>
                <l xml:id="d003l164" n="164">Passim habitant, crebris uterum quae caedibus augent,</l>
                <l xml:id="d003l165" n="165">Nec potis est multa ingluviem saturare rapina,</l>
                <l xml:id="d003l166" n="166">Nec superat Thesea manus: per tecta, per aulas</l>
                <l xml:id="d003l167" n="167">Harpyiae funesta lues, fluxuque, fameque</l>
                <l xml:id="d003l168" n="168">Infestae volitant: Boreae genus omne recessit.</l>
                <l xml:id="d003l169" n="169">Syrenes redeunt et Phoebi filia Circe,</l>
                <l xml:id="d003l170" n="170">Quae placidos hominum ferali carmine vultus</l>
                <l xml:id="d003l171" n="171">Vertit in immites formas et in ora ferarum.</l>
                <l xml:id="d003l172" n="172">Plurima sunt nobis sancti vestigia saecli,</l>
                <l xml:id="d003l173" n="173">Et gentis monumenta piae, sunt ardua templa;</l>
                <l xml:id="d003l174" n="174">Sunt sacris congesta patrum sancta ossa sepulcris.</l>
                <l xml:id="d003l175" n="175">Est fidei caput, est veri latria Tonantis,</l>
                <l xml:id="d003l176" n="176">Ista sed Hesperidum velut aurea mala dracones</l>
                <l xml:id="d003l177" n="177">Caerulei servant, (res detestanda) nec ullis</l>
                <l xml:id="d003l178" n="178">Flenda satis lacrymis, nec me convitia quisquam</l>
                <l xml:id="d003l179" n="179">Texere causetur, mordaxque excudere carmen:</l>
                <l xml:id="d003l180" n="180">Haec sunt pro sanctis gemitus, lamenta, dolores</l>
                <l xml:id="d003l181" n="181">Moribus et Superum pro maiestate querelae.</l>
                <l xml:id="d003l182" n="182">Ista movent Superos, vocat hoc scelus aethere ab alto</l>
                <l xml:id="d003l183" n="183">Bella, famem et diri genus insuperabile morbi.</l>
                <l xml:id="d003l184" n="184">Heu sortem gregis adversam, sidusque malignum,</l>
                <l xml:id="d003l185" n="185">Quum custode caret, cum fracto vimine sepes</l>
                <l xml:id="d003l186" n="186">Nocturnos aditu fures admittit aperto,</l>
                <l xml:id="d003l187" n="187">Praesertim cum dira fames ieiuna luporum</l>
                <l xml:id="d003l188" n="188">Intestina premit, rabidique mapalia lustrant.</l>
                <l xml:id="d003l189" n="189">Praeda sumus, fracto ferimur temone per altum,</l>
                <l xml:id="d003l190" n="190">Qua furit Oebaliae violentior ira Maleae.</l>
                <l xml:id="d003l191" n="191">Nunc vada latrantis scyllae, nunc ora carybdis</l>
                <l xml:id="d003l192" n="192">Radimus et Libycas rapido nunc aequoris aestu</l>
                <l xml:id="d003l193" n="193">Pellimur in Syrtis, nunc per tua saxa Caphareu.</l>
                <l xml:id="d003l194" n="194">Pulsa dies tenebris, nubes Erymanthidon ursam</l>
                <l xml:id="d003l195" n="195">Abstulit, indicium coeli Magneta latentis</l>
                <l xml:id="d003l196" n="196">Perdidimus, tumet in montes et lapsa remugit</l>
                <l xml:id="d003l197" n="197">Doris, arenosi saliunt ad sydera fluctus,</l>
                <l xml:id="d003l198" n="198">Adversaeque undis undae, contrarius Euro</l>
                <l xml:id="d003l199" n="199">Flat Zephyrus, Boreas Austro, subversa dehiscunt</l>
                <l xml:id="d003l200" n="200">Aequora et inter se spumis albentia pugnant.</l>
                <l xml:id="d003l201" n="201">Vicini trepidant agri, pulsata reclamant</l>
                <l xml:id="d003l202" n="202">Littora, vixque obstant, collisa rebellibus undis.</l>
                <l xml:id="d003l203" n="203">Ah miserae quae nunc inter cunabula matres</l>
                <l xml:id="d003l204" n="204">Parvula securo nutritis pignora lacte!</l>
                <l xml:id="d003l205" n="205">Quot tepidi erumpent oculis turgentibus imbres,</l>
                <l xml:id="d003l206" n="206">Quot gemebunda premet fessus suspiria pulmo.</l>
                <l xml:id="d003l207" n="207">Maesta quot attractis salient singultibus ora,</l>
                <l xml:id="d003l208" n="208">Quum tepido dulces rapientur ab ubere nati,</l>
                <l xml:id="d003l209" n="209">Atque viris ipso caesis in limine vestrae</l>
                <l xml:id="d003l210" n="210">Diripientur opes, sparsis cum crinibus ipsae</l>
                <l xml:id="d003l211" n="211">Praeda eritis, manibus vinctis hostile per agmen</l>
                <l xml:id="d003l212" n="212">Ibitis, attonito prostrata cadavera gressu</l>
                <l xml:id="d003l213" n="213">Calcantes, lacerasque comas atque ora cruenta</l>
                <l xml:id="d003l214" n="214">Vestrorum seu natorum, seu forte parentum,</l>
                <l xml:id="d003l215" n="215">Atque pio late stagnantes sanguine campos!</l>
                <l xml:id="d003l216" n="216">Summe Pater, coeli saltem cui regia paret,</l>
                <l xml:id="d003l217" n="217">Singultus audi insontes, fletuque piorum</l>
                <l xml:id="d003l218" n="218">Flectere: crudeles gladii, saturandaque caede</l>
                <l xml:id="d003l219" n="219">Spicula primores populi, frontesque superbas,</l>
                <l xml:id="d003l220" n="220">Oraque blasphemo feriant inflata tumore.</l>
                <l xml:id="d003l221" n="221">Parce rudi populo maiorum exempla sequenti,</l>
                <l xml:id="d003l222" n="222">Imbellemque manum salva, qui cetera salvas.</l>
                <l xml:id="d003l223" n="223">Quid meruere greges? pastorum incuria damno est.</l>
                <l xml:id="d003l224" n="224">Cerne laborantem freta per salientia cymbam,</l>
                <l xml:id="d003l225" n="225">Et miseris fer opem nautis, pontumque furentem</l>
                <l xml:id="d003l226" n="226">Sterne, suis manda ventos liget Aeolus antris.</l>
                <l xml:id="d003l227" n="227">Fatales properant anni, noviesque voluta</l>
                <l xml:id="d003l228" n="228">Fert alias leges centeno machina cursu.</l>
                <l xml:id="d003l229" n="229">Nec Deus has labi aerumnas prohibebit ab astris.</l>
                <l xml:id="d003l230" n="230">Tempus adest, quod iam venturi praescia vatum</l>
                <l xml:id="d003l231" n="231">Pectora, fatidicae quod praedixere Sibyllae:</l>
                <l xml:id="d003l232" n="232">Corripite arma viri dextris, laevasque reflexis</l>
                <l xml:id="d003l233" n="233">Insertate manus clypeis, Deus odit inertes.</l>
                <l xml:id="d003l234" n="234">Ecce procul denso nigrescit pulvere coelum;</l>
                <l xml:id="d003l235" n="235">Sublataeque leves nimbi tolluntur arenae.</l>
                <l xml:id="d003l236" n="236">Accipient fuscae caedis cava flumina rivos,</l>
                <l xml:id="d003l237" n="237">Rubraque pampineos imitabitur unda liquores.</l>
                <l xml:id="d003l238" n="238">Non igitur frustra diros ardere cometas</l>
                <l xml:id="d003l239" n="239">Vidimus et medio Phoebum pallescere coelo,</l>
                <l xml:id="d003l240" n="240">Defectumque pati, nigraque in veste sororem</l>
                <l xml:id="d003l241" n="241">Inter nocturnos ignes incedere moestam.</l>
                <l xml:id="d003l242" n="242">Tempus erit Parcis celeres glomerantibus annos,</l>
                <l xml:id="d003l243" n="243">Cum mediis fossor campis tellure subacta</l>
                <l xml:id="d003l244" n="244">Inveniet, conosque, truces et nuda virorum</l>
                <l xml:id="d003l245" n="245">Ossa, gravesque solo galeas, ensesque sepultos,</l>
                <l xml:id="d003l246" n="246">Armaque nostra suo non convenientia saeclo,</l>
                <l xml:id="d003l247" n="247">Atque immutatos rerum mirabitur usus.</l>
                <l xml:id="d003l248" n="248">Haec properant, dictumque fides non sera sequetur.</l>
                <l xml:id="d003l249" n="249">Sed steriles, gelidaeque animae quas imbre Megaera</l>
                <l xml:id="d003l250" n="250">Lethaeo aspergens requie sopivit inerti</l>
                <l xml:id="d003l251" n="251">Contemnunt, tepidoque trahunt secura cubili</l>
                <l xml:id="d003l252" n="252">Otia, tractantes lautis convivia mensis.</l>
                <l xml:id="d003l253" n="253">Nubila mens hominum, sortisque ignara futurae,</l>
                <l xml:id="d003l254" n="254">Terretur vanis et vera pericula ridet.</l>
                <l xml:id="d003l255" n="255">Non tamen ista minus properant, incredula poenas</l>
                <l xml:id="d003l256" n="256">Turba dabit, curisque brevi tabescet amaris.</l>
                <l xml:id="d003l257" n="257">At si tantus amor Superum, si tanta moveret</l>
                <l xml:id="d003l258" n="258">Corda virum pietas, studiis si talibus artes</l>
                <l xml:id="d003l259" n="259">Ingenuas colerent homines, nec iacta perirent</l>
                <l xml:id="d003l260" n="260">Semina, nec litui streperent, nec classica cantu</l>
                <l xml:id="d003l261" n="261">Terribili, nec dira lues praecideret annos.</l>
                <l xml:id="d003l262" n="262">Nam licet obsequiis opifex lucentia mundi</l>
                <l xml:id="d003l263" n="263">Astra suis aptans semen, causasque malorum</l>
                <l xml:id="d003l264" n="264">Ignibus aethereis dederit, coeloque volanti:</l>
                <l xml:id="d003l265" n="265">Ipse tamen liber, nulloque coercitus astro,</l>
                <l xml:id="d003l266" n="266">Vultque, potestque piis precibus, votisque suorum</l>
                <l xml:id="d003l267" n="267">Annuere et coeli flammas cohibere nocentes.</l>
                <l xml:id="d003l268" n="268">Aspice magnanimum bellatoremque, ducemque,</l>
                <l xml:id="d003l269" n="269">Qui promissa suum genus introduxit in arva:</l>
                <l xml:id="d003l270" n="270">Et facilem cognosce Deum, miserisque faventem</l>
                <l xml:id="d003l271" n="271">Casibus et nostra Superum prece numina flecti.</l>
                <l xml:id="d003l272" n="272">Barbara gens populum reducem prohibebat ab agro</l>
                <l xml:id="d003l273" n="273">Pollicito, contra sumptis Dux impiger armis</l>
                <l xml:id="d003l274" n="274">Castra movens hostes ingenti strage fugatos</l>
                <l xml:id="d003l275" n="275">Pressit et infesto turbas dum caederet ense.</l>
                <l xml:id="d003l276" n="276">Iam nox atra caput velata nigrantibus umbris</l>
                <l xml:id="d003l277" n="277">Pallentes urgebat equos, lentumque soporem</l>
                <l xml:id="d003l278" n="278">In terras biiugo secum temone vehebat,</l>
                <l xml:id="d003l279" n="279">Ne tenebris decepta manus victoris ab ictu,</l>
                <l xml:id="d003l280" n="280">Caedeque cessaret, Solymis ut gloria maior</l>
                <l xml:id="d003l281" n="281">Esset et evulsa generis radice superbi</l>
                <l xml:id="d003l282" n="282">Libera pacificis habitarent agmina campis.</l>
                <l xml:id="d003l283" n="283">Vota, precesque ducis Deus audiit, atque volantis</l>
                <l xml:id="d003l284" n="284">Ipse manus Phoebi volucrumque retraxit equorum</l>
                <l xml:id="d003l285" n="285">Lora Pater, pluresque diem produxit in horas,</l>
                <l xml:id="d003l286" n="286">Vincendique moras dedit et comes ivit in arma.</l>
                <l xml:id="d003l287" n="287">Sol stupuit, fixoque diu resplenduit orbe.</l>
                <l xml:id="d003l288" n="288">Caetera quae coeli Dominum Titana sequuntur</l>
                <l xml:id="d003l289" n="289">Ordinibus certis sua ne intervalla, vetusque</l>
                <l xml:id="d003l290" n="290">Sidera mutarent iter et ne curreret orbis</l>
                <l xml:id="d003l291" n="291">Ordine turbato currus traxere citatos</l>
                <l xml:id="d003l292" n="292">Et iuga frenatis subito tenuere quadrigis</l>
                <l xml:id="d003l293" n="293">Solis ad exemplar, regemque imitata quierunt,</l>
                <l xml:id="d003l294" n="294">Uranie dulci septem discrimina cantu</l>
                <l xml:id="d003l295" n="295">Quae regit immoto vocem compressit Olympo.</l>
                <l xml:id="d003l296" n="296">Sic Pater edixit, sic Dii fecere minores,</l>
                <l xml:id="d003l297" n="297">Sirenesque octo, quibus est data cura movendi</l>
                <l xml:id="d003l298" n="298">Immortale Dei templum bis quattuor orbes.</l>
                <l xml:id="d003l299" n="299">Ipse arcem super excelsam, super ardua mundi</l>
                <l xml:id="d003l300" n="300">Culmina, qua roseum surgens aurora colorem</l>
                <l xml:id="d003l301" n="301">Explicat, aeterno patrem modulamine laudant,</l>
                <l xml:id="d003l302" n="302">Cunctaque distinctis aptant mortalia fatis:</l>
                <l xml:id="d003l303" n="303">Humanis igitur si mitia numina rebus</l>
                <l xml:id="d003l304" n="304">Cernimus antiquos tantum curasse labores,</l>
                <l xml:id="d003l305" n="305">Ut tardata polis mundi mirantibus astra</l>
                <l xml:id="d003l306" n="306">Paruerint homini, credo si nescia labis,</l>
                <l xml:id="d003l307" n="307">Totaque sub magni imperium collata Tonantis</l>
                <l xml:id="d003l308" n="308">Semper nostra piis pareret legibus aetas,</l>
                <l xml:id="d003l309" n="309">Sollicito terrore carens felicibus armis</l>
                <l xml:id="d003l310" n="310">Mortales agerent sub Diis custodibus aevum,</l>
                <l xml:id="d003l311" n="311">Nostraque non nimbo metuens, non missa per auras</l>
                <l xml:id="d003l312" n="312">Ardenti Iovis arma manu, non torva furentis</l>
                <l xml:id="d003l313" n="313">Ora Noti, Libycum spumans quibus aequor in altum</l>
                <l xml:id="d003l314" n="314">Tollitur et campis versata liquentibus unda</l>
                <l xml:id="d003l315" n="315">Serpit in Ausoniam, tyrrhenaque littora pulsat:</l>
                <l xml:id="d003l316" n="316">Sed neque tecta timens caeco sub gurgite saxa,</l>
                <l xml:id="d003l317" n="317">Non vada, non scopulos, Turcarum a littore victrix,</l>
                <l xml:id="d003l318" n="318">Foetaque multiplici remearet foenore classis.</l>
                <l xml:id="d003l319" n="319">Qua prece placari, quo possint munere flecti</l>
                <l xml:id="d003l320" n="320">Numina, Castalides, ostendite, numina vobis</l>
                <l xml:id="d003l321" n="321">Cognita; terrigenum miserae succurrite sorti.</l>
                <l xml:id="d003l322" n="322">Dum precor, Uranie, cui sidera nota, Deumque</l>
                <l xml:id="d003l323" n="323">Tecta, supercilio sic est effata sereno:</l>
                <l xml:id="d003l324" n="324">Corpora siderei sicut mortalia coeli</l>
                <l xml:id="d003l325" n="325">Imperio subsunt et nulla rebellibus armis</l>
                <l xml:id="d003l326" n="326">Bella audent, sequitur magnes Erimantidos astrum,</l>
                <l xml:id="d003l327" n="327">Et quo luna iubet fugit atque revertitur unda:</l>
                <l xml:id="d003l328" n="328">Tempora sol variat, sic mens aeterna parenti</l>
                <l xml:id="d003l329" n="329">Iustitiam, sanctos mores et laudis honorem</l>
                <l xml:id="d003l330" n="330">Perpetuum debet, sunt haec gratissima coelo</l>
                <l xml:id="d003l331" n="331">Orgia et infestis obstare potentia fatis.</l>
                <l xml:id="d003l332" n="332">Sed postquam liquit terras Astraea nocentes</l>
                <l xml:id="d003l333" n="333">Fugit et ipse hominum leges, qui condidit ordo.</l>
                <l xml:id="d003l334" n="334">Temporeque ex illo summi reverentia patris,</l>
                <l xml:id="d003l335" n="335">Sanctaque divini ruit observantia cultus.</l>
                <l xml:id="d003l336" n="336">Hi quoque, qui nomen de relligione superbum</l>
                <l xml:id="d003l337" n="337">Usurpant, quamquam sanctis a patribus ortos</l>
                <l xml:id="d003l338" n="338">Se iactent, ovium molli sub vellere fraudes</l>
                <l xml:id="d003l339" n="339">Mente Lycaonias servant et crimine sordent:</l>
                <l xml:id="d003l340" n="340">Quod speciem virtutis habens scelus omne colorat.</l>
                <l xml:id="d003l341" n="341">Nec tamen his maculis sordet pecus omne, magister</l>
                <l xml:id="d003l342" n="342">Ne pereat, quaedam sibi servat ovilia, semen.</l>
                <l xml:id="d003l343" n="343">Qui prece sollicitant Superos, multoque per omnes</l>
                <l xml:id="d003l344" n="344">Thure litant aras veniam, pacemque precantes,</l>
                <l xml:id="d003l345" n="345">Invisi Superis, faedaque libidine olentes.</l>
                <l xml:id="d003l346" n="346">Heu frustra incestis iterant sacra orgia dextris,</l>
                <l xml:id="d003l347" n="347">Polluti circum quoties altaria vultus</l>
                <l xml:id="d003l348" n="348">Conveniunt, celebrantque choros et carmine mixto</l>
                <l xml:id="d003l349" n="349">Sancta Deum vanis penetralia vocibus implent:</l>
                <l xml:id="d003l350" n="350">Irritant, irasque movent, non numina flectunt.</l>
                <l xml:id="d003l351" n="351">Hac prece nil opus est, nil adiutoribus istis</l>
                <l xml:id="d003l352" n="352">Auxilii sperate, novis date templa ministris.</l>
                <l xml:id="d003l353" n="353">Sacrilegum genus ex adytis, templisque Deorum</l>
                <l xml:id="d003l354" n="354">Pellite, nec longos scelera haec vertantur in usus.</l>
                <l xml:id="d003l355" n="355">Quid Solymos ritus, quid montibus aemula templa,</l>
                <l xml:id="d003l356" n="356">Aequatamque iugis molem, longumque per aevum</l>
                <l xml:id="d003l357" n="357">Limina solemni late celeberrima cultu,</l>
                <l xml:id="d003l358" n="358">Antiquasque Dei sedes eum moenibus altis</l>
                <l xml:id="d003l359" n="359">Eruit et pulchram ex imis radicibus urbem?</l>
                <l xml:id="d003l360" n="360">Sacrificae gentis scelus et contagia passim</l>
                <l xml:id="d003l361" n="361">In patrias prolapsa domos movere Tonantem,</l>
                <l xml:id="d003l362" n="362">Qui Romana vocans ad opes et regna suorum</l>
                <l xml:id="d003l363" n="363">Castra, secundabat cursus, classemque regebat</l>
                <l xml:id="d003l364" n="364">Ausoniam, stimulosque animis addebat et ignes.</l>
                <l xml:id="d003l365" n="365">Ipse acies inter tenui circumdatus aura</l>
                <l xml:id="d003l366" n="366">Versabatur agens animosam in praelia gentem,</l>
                <l xml:id="d003l367" n="367">Oppugnansque altas arces, scelerata ruebat</l>
                <l xml:id="d003l368" n="368">Moenia. Coelicolum post longa silentia tandem</l>
                <l xml:id="d003l369" n="369">Evigilans furor imperiis, regnisque ruinam</l>
                <l xml:id="d003l370" n="370">Ingerit et celeri pessum trahit omnia caede.</l>
                <l xml:id="d003l371" n="371">Sicut in antiquas flammis volitantibus aedes,</l>
                <l xml:id="d003l372" n="372">Quum saevit Vulcanus, eunt laquearia iunctis</l>
                <l xml:id="d003l373" n="373">Cum trabibus, tabulaeque leves atque ardua tecta</l>
                <l xml:id="d003l374" n="374">In cineres, longosque rapit brevis hora labores.</l>
                <l xml:id="d003l375" n="375">Si robusta fides, si spes immobilis, ardens,</l>
                <l xml:id="d003l376" n="376">Si pietas senis et vitio inviolabile pectus</l>
                <l xml:id="d003l377" n="377">Afforet, ignicolor, quem lapsus ab aethere currus</l>
                <l xml:id="d003l378" n="378">Sustulit in Phoebi silvas atque ardua templa,</l>
                <l xml:id="d003l379" n="379">Ferret opem, possetque instans avertere fatum;</l>
                <l xml:id="d003l380" n="380">Ipse sacerdotes Phythonia pectora falsos</l>
                <l xml:id="d003l381" n="381">Abstulit et longo campis arentibus aestu</l>
                <l xml:id="d003l382" n="382">Elicuit largum subitis de nubibus imbrem.</l>
                <l xml:id="d003l383" n="383">Traxit et aethereos superis ex orbibus ignes.</l>
                <l xml:id="d003l384" n="384">Et nova circumdans liquidis altaria rivis</l>
                <l xml:id="d003l385" n="385">Quum bove mactato rutilans superincidit ardor,</l>
                <l xml:id="d003l386" n="386">Et quum dura ferens regis mandata superbi,</l>
                <l xml:id="d003l387" n="387">Attonitus sensit flagrantia fulgura miles.</l>
                <l xml:id="d003l388" n="388">Hic antiqua tuae iecit primordia gentis,</l>
                <l xml:id="d003l389" n="389">Namque rudem tunicam tetrae fuliginis instar,</l>
                <l xml:id="d003l390" n="390">Cui simplex, expersque artis natura colorem</l>
                <l xml:id="d003l391" n="391">Fecerat, induitur, per saecula cuncta nepotum</l>
                <l xml:id="d003l392" n="392">Progenies iussit similem gestaret amictum.</l>
                <l xml:id="d003l393" n="393">Incola Carmeli primus fuit ipse pudoris</l>
                <l xml:id="d003l394" n="394">Virginei princeps et vitae coelibis auctor.</l>
                <l xml:id="d003l395" n="395">Ipse suo sanctos urbes et moenia patres</l>
                <l xml:id="d003l396" n="396">Linquere et in tacitis servare silentia campis,</l>
                <l xml:id="d003l397" n="397">Exemplo docuit, solus namque ipse per umbras</l>
                <l xml:id="d003l398" n="398">Errabat nemorum, pomis contentus et unda.</l>
                <l xml:id="d003l399" n="399">Gramen ei pro melle fuit, pro nectare lympha.</l>
                <l xml:id="d003l400" n="400">Sed felix nunc arva colit ridentia supra</l>
                <l xml:id="d003l401" n="401">Frigoris aerii et lapidosae grandinis oram.</l>
                <l xml:id="d003l402" n="402">Ille licet gemina vertex aestate quotannis</l>
                <l xml:id="d003l403" n="403">Sudet et a nobis cum sol declinat in austros</l>
                <l xml:id="d003l404" n="404">Et cum littorei petit humida brachia cancri,</l>
                <l xml:id="d003l405" n="405">Scilicet aequali Librae, Phryxique sub astro,</l>
                <l xml:id="d003l406" n="406">Depresso quoniam multum telluris ab orbe</l>
                <l xml:id="d003l407" n="407">Tollitur, infestis numquam tamen ignibus ardet,</l>
                <l xml:id="d003l408" n="408">Purpureos semper flores, spirantibus auris,</l>
                <l xml:id="d003l409" n="409">Ora tepens semper violas et candida semper</l>
                <l xml:id="d003l410" n="410">Lilia fert, brevibusque dies absconditur umbris.</l>
                <l xml:id="d003l411" n="411">Quattuor ex istis labentia flumina campis</l>
                <l xml:id="d003l412" n="412">Lata rigant Asiae ripis ingentibus arva:</l>
                <l xml:id="d003l413" n="413">Sunt rigui fontes, vitreosque nitentia rivos</l>
                <l xml:id="d003l414" n="414">Prata bibunt, tersus semper sine nubibus aer,</l>
                <l xml:id="d003l415" n="415">Nec quatitur ventis, nec rauca tonitrua frangit:</l>
                <l xml:id="d003l416" n="416">Brachia pomiferae curvant redolentia silvae,</l>
                <l xml:id="d003l417" n="417">Pendulaque electri gratum induit uva colorem.</l>
                <l xml:id="d003l418" n="418">Collibus in parvis, ubi paulum iugera surgunt,</l>
                <l xml:id="d003l419" n="419">Perpetuas, ramis fecunda feracibus arbor,</l>
                <l xml:id="d003l420" n="420">Semper habet fruges, quibus et contemnere fatum</l>
                <l xml:id="d003l421" n="421">Possit et expertem morbi servare iuventam.</l>
                <l xml:id="d003l422" n="422">Nulla patet curis illuc via, nulla dolori,</l>
                <l xml:id="d003l423" n="423">Nulla neci, colit ista senex loca sancta beatus.</l>
                <l xml:id="d003l424" n="424">Atque sub occasum mundi rediturus in orbem,</l>
                <l xml:id="d003l425" n="425">Non timet interea Parcae ne stamina rumpant.</l>
                <l xml:id="d003l426" n="426">Hoc sene nunc opus est et te, mitissime vatum,</l>
                <l xml:id="d003l427" n="427">Cuius ad ingressum rubri salis unda recessit</l>
                <l xml:id="d003l428" n="428">In geminas rupes, patuit maris alveus ingens</l>
                <l xml:id="d003l429" n="429">Praetereunte Duce et populo per concava regna</l>
                <l xml:id="d003l430" n="430">Neptuni, timuit Triton, sonuere cavernae,</l>
                <l xml:id="d003l431" n="431">Delphines curvi et Phocae fugere natantes,</l>
                <l xml:id="d003l432" n="432">Subque imas egit Protheus pecus omne latebras.</l>
                <l xml:id="d003l433" n="433">Si Deus hos nostro miserans concederet aevo,</l>
                <l xml:id="d003l434" n="434">Dura inter vapidos paterentur iurgia patres:</l>
                <l xml:id="d003l435" n="435">Usque adeo invisa est probitas, odiosaque Virtus.</l>
                <l xml:id="d003l436" n="436">Tempore namque isto, vitio datur esse pudicum:</l>
                <l xml:id="d003l437" n="437">Est scelus esse pium, saecli haec est gloria nostri!</l>
                <l xml:id="d003l438" n="438">Parce igitur pro gente tua tabescere, vates,</l>
                <l xml:id="d003l439" n="439">Pone preces, ambire Deos et sidera noli.</l>
                <l xml:id="d003l440" n="440">Quod coelum, Superique ferunt, mutabile non est.</l>
                <l xml:id="d003l441" n="441">Dixerat Uranie, cum Thespias altera vocem</l>
                <l xml:id="d003l442" n="442">Extulit et tales est orsa Polymnia cantus:</l>
                <l xml:id="d003l443" n="443">Hic iuvat antiquam cladem, veterumque dierum</l>
                <l xml:id="d003l444" n="444">Fata recensere et primaevae gentis ab ortu</l>
                <l xml:id="d003l445" n="445">Illuviem, repetens missos trans littora fluctus,</l>
                <l xml:id="d003l446" n="446">Ignotosque prius nimbos et nubila dicam,</l>
                <l xml:id="d003l447" n="447">Scilicet ut memores iusto sub iudice vestros</l>
                <l xml:id="d003l448" n="448">Ire dies, certasque sequi post crimina poenas,</l>
                <l xml:id="d003l449" n="449">Cautius ambiguae cursus et euntia vitae</l>
                <l xml:id="d003l450" n="450">Tempora curentur, nec inerti pressa veterno</l>
                <l xml:id="d003l451" n="451">Mens hebeat, sed prompta graves superevolet artus,</l>
                <l xml:id="d003l452" n="452">Venturamque timens cladem, vicinaque fata,</l>
                <l xml:id="d003l453" n="453">Mobilium turpi rerum ne se inquinet usu,</l>
                <l xml:id="d003l454" n="454">Sed solum videat Patrem et reverenter adoret:</l>
                <l xml:id="d003l455" n="455">Qui sedet et stabilis solo movet omnia nutu.</l>
                <l xml:id="d003l456" n="456">Cum Pater Oceano sceleratam perdere gentem</l>
                <l xml:id="d003l457" n="457">Vellet, ad imbriferos errantia sidera pisces</l>
                <l xml:id="d003l458" n="458">Duxit et officiis aptavit tristibus astra:</l>
                <l xml:id="d003l459" n="459">Sed tamen ante rudes turbas et barbara regna</l>
                <l xml:id="d003l460" n="460">Quam subitis deleret aquis, praemisit in orbem</l>
                <l xml:id="d003l461" n="461">Fatidicum vatem, qui crimina longa piari</l>
                <l xml:id="d003l462" n="462">Posse, libidinibus si noxia parceret aetas,</l>
                <l xml:id="d003l463" n="463">Instantesque iras caneret, clademque futuram.</l>
                <l xml:id="d003l464" n="464">Interea Divum monitu contexere vastum</l>
                <l xml:id="d003l465" n="465">Instar montis opus coepit: quo clauderet omne</l>
                <l xml:id="d003l466" n="466">Quadrupedum, volucrumque genus, stirpemque nepotum:</l>
                <l xml:id="d003l467" n="467">Formabatque ratem magnis super aequor ituram</l>
                <l xml:id="d003l468" n="468">Motibus et grandi pressuram Nerea mole.</l>
                <l xml:id="d003l469" n="469">Clarus adhuc radiis Phoebi lucentibus aether</l>
                <l xml:id="d003l470" n="470">Splendebat, quum ligna faber, caesamque pararet</l>
                <l xml:id="d003l471" n="471">Materiem, nondum tellus cognoverat imbres:</l>
                <l xml:id="d003l472" n="472">Sed crescentis adhuc post prima exordia mundi</l>
                <l xml:id="d003l473" n="473">Terra patens, proprioque madens humore ferebat</l>
                <l xml:id="d003l474" n="474">Omnia: proventuque suos meliore colonos</l>
                <l xml:id="d003l475" n="475">Iugera pascebant, gravioraque semina culmos,</l>
                <l xml:id="d003l476" n="476">Pomaque maiori curvabant pondere ramos.</l>
                <l xml:id="d003l477" n="477">Tunc etiam virides animalia tuta per agros</l>
                <l xml:id="d003l478" n="478">In longos ventura annos, aevumque senile</l>
                <l xml:id="d003l479" n="479">Gramina tondebant, nondum violata pruinis</l>
                <l xml:id="d003l480" n="480">Nec gelidas experta nives, sed mitia Veris</l>
                <l xml:id="d003l481" n="481">Tempora et assiduum placidissima frigora rorem;</l>
                <l xml:id="d003l482" n="482">Nondum Lampeties Ithacis armenta colonis</l>
                <l xml:id="d003l483" n="483">Obfuerant, nec fixa veru versaverat exta</l>
                <l xml:id="d003l484" n="484">Geriones, nondum fuerant magalia, necdum</l>
                <l xml:id="d003l485" n="485">Raptor Aventinos macularat sanguine colles:</l>
                <l xml:id="d003l486" n="486">Impia nec caesis vivebant saecula bobus.</l>
                <l xml:id="d003l487" n="487">Tunc igitur populi indociles, ignara Deum gens</l>
                <l xml:id="d003l488" n="488">Mirantes ratis immensam consurgere molem,</l>
                <l xml:id="d003l489" n="489">Consilium sprevere viri, nec dicta putarunt</l>
                <l xml:id="d003l490" n="490">Digna fide et sanctum senis irrisere furorem.</l>
                <l xml:id="d003l491" n="491">Ecce niger piceis velatur nubibus aer</l>
                <l xml:id="d003l492" n="492">Et Phoebi lux alma diem diffundit opacam.</l>
                <l xml:id="d003l493" n="493">Iam coelum insolitis reboat mugitibus, ingens</l>
                <l xml:id="d003l494" n="494">Nimbus adest, fugere ferae, fugere volucres:</l>
                <l xml:id="d003l495" n="495">Flumina certatim tumidis Nereides undis,</l>
                <l xml:id="d003l496" n="496">Et freta tollebant, nigro pallentia coelo.</l>
                <l xml:id="d003l497" n="497">Nubila conglomerans pennis rorantibus Auster</l>
                <l xml:id="d003l498" n="498">Aethiopes, Libyamque super stridente volatu</l>
                <l xml:id="d003l499" n="499">Ibat et excussis ardebant ignibus aurae.</l>
                <l xml:id="d003l500" n="500">Aeoliae tremit omne solum, furit Aeolus, antra</l>
                <l xml:id="d003l501" n="501">Fracta sonant, factoque volant procul agmine venti.</l>
                <l xml:id="d003l502" n="502">Contremuere urbes, tristes per rura coloni</l>
                <l xml:id="d003l503" n="503">Cogere ah imbre greges, stabulisque armenta tueri</l>
                <l xml:id="d003l504" n="504">Dum properant, crescentis aquae lata aequora cursus</l>
                <l xml:id="d003l505" n="505">Impediunt, frustra pecudes balatibus agnos</l>
                <l xml:id="d003l506" n="506">Sollicitant, frustraque vocant sua parva capellae</l>
                <l xml:id="d003l507" n="507">Pignora, convellunt frondosa cacumina Cauri:</l>
                <l xml:id="d003l508" n="508">Diripiuntque casas, volitantque per aera culmi.</l>
                <l xml:id="d003l509" n="509">Attonitae matres strictis ad pectora natis</l>
                <l xml:id="d003l510" n="510">Ardua tecta petunt, iuvenum robustior aetas</l>
                <l xml:id="d003l511" n="511">Annosas scandunt quercus, fugiuntque repente,</l>
                <l xml:id="d003l512" n="512">Quo nulli fugisse datur, confusa per urbes</l>
                <l xml:id="d003l513" n="513">Infantum, iuvenumque sonant lamenta, senumque.</l>
                <l xml:id="d003l514" n="514">Itur in excelsas turres et summa domorum</l>
                <l xml:id="d003l515" n="515">Culmina: Neptunus spumans, ultricibus undis,</l>
                <l xml:id="d003l516" n="516">Insequitur miseros, arctant praesentia fata.</l>
                <l xml:id="d003l517" n="517">Imbre madent tunicae, porrectis crinibus unda</l>
                <l xml:id="d003l518" n="518">Liquitur: Oceanum dicas ex aethere labi.</l>
                <l xml:id="d003l519" n="519">Et lacrymae miscentur aquis, ad nubila frustra</l>
                <l xml:id="d003l520" n="520">Tolluntur cum voce manus, sua numina quisque</l>
                <l xml:id="d003l521" n="521">Clamat: in erectas Boreae violentia frontes</l>
                <l xml:id="d003l522" n="522">Nimboso spuit ore tonans et verba precantum</l>
                <l xml:id="d003l523" n="523">Suffocat, ne forte Dei referantur ad aures.</l>
                <l xml:id="d003l524" n="524">Iamque superfusum campos absconderat aequor,</l>
                <l xml:id="d003l525" n="525">Nulla fugae superest, superest spes nulla salutis.</l>
                <l xml:id="d003l526" n="526">Haec vada non gressu, non sunt tentanda natatu:</l>
                <l xml:id="d003l527" n="527">Et iam montanis veniunt qui e fontibus amnes;</l>
                <l xml:id="d003l528" n="528">Et quae per campos latis vada concava ripis</l>
                <l xml:id="d003l529" n="529">Magna mole fluunt, gremio complexa capaci,</l>
                <l xml:id="d003l530" n="530">Vix tanto satis est oneri Neptunia Doris.</l>
                <l xml:id="d003l531" n="531">Iam solae extabant, excelsa cacumina quondam,</l>
                <l xml:id="d003l532" n="532">Nunc humiles, mersaeque altis in fluctibus Alpes.</l>
                <l xml:id="d003l533" n="533">Utribus innixi, tabulisque ad pectora tractis</l>
                <l xml:id="d003l534" n="534">Complexique trabes haustum saepe ore vomebant</l>
                <l xml:id="d003l535" n="535">Oceanum, tandem victi oppugnantibus undis</l>
                <l xml:id="d003l536" n="536">Ora sub immensos mergebant pallida fluctus.</l>
                <l xml:id="d003l537" n="537">Vallibus ex imis profugos qui summa tenebant</l>
                <l xml:id="d003l538" n="538">Culmina, montanosque apices, cum Nerea semper</l>
                <l xml:id="d003l539" n="539">Alta magis petere et plenis de nubibus imbres</l>
                <l xml:id="d003l540" n="540">Certatim ruere et iam mortem instare viderent.</l>
                <l xml:id="d003l541" n="541">Poenituit tandem, serasque dedere gementes</l>
                <l xml:id="d003l542" n="542">Nequicquam lacrymas et fallere numina votis</l>
                <l xml:id="d003l543" n="543">Consueti, quum vota darent, ridebat Olympus.</l>
                <l xml:id="d003l544" n="544">Flumina non norant ripas, nec littora fluctus;</l>
                <l xml:id="d003l545" n="545">Aeriae volucres humore madentibus alis</l>
                <l xml:id="d003l546" n="546">Praecipiti casu lapsae cum brachia multum</l>
                <l xml:id="d003l547" n="547">Iactassent pelago, fatum tandem ore trahebant.</l>
                <l xml:id="d003l548" n="548">Fugerat in latices Rhodope, magnusque latebat</l>
                <l xml:id="d003l549" n="549">Apenninus aquis, nigro sub gurgite summum</l>
                <l xml:id="d003l550" n="550">Presserat Ossa caput, non apparebat Olympi</l>
                <l xml:id="d003l551" n="551">Altus apex, ipsis avibus non pervius ante:</l>
                <l xml:id="d003l552" n="552">Tunc tamen et curvis ratibus (si forsitan illa</l>
                <l xml:id="d003l553" n="553">Aetas usa fuit ratibus), pecorique marino</l>
                <l xml:id="d003l554" n="554">Pervius, aequoreo quae numquam tingitur imbre</l>
                <l xml:id="d003l555" n="555">Vicinis timuit mergi sub fluctibus Ursa.</l>
                <l xml:id="d003l556" n="556">Apta prius bello atque armis procera Gigantum</l>
                <l xml:id="d003l557" n="557">Corpora cum parvis, turba cum paupere reges</l>
                <l xml:id="d003l558" n="558">Purpurei nabant sine maiestate supinis</l>
                <l xml:id="d003l559" n="559">Pectoribus, merso sub gurgite foemina vultu,</l>
                <l xml:id="d003l560" n="560">Diffusisque freto vittis et crinibus ibat.</l>
                <l xml:id="d003l561" n="561">Involvit sors una omnes discrimine nullo.</l>
                <l xml:id="d003l562" n="562">Gryphes, equi, damae atque canes, cervi atque leones,</l>
                <l xml:id="d003l563" n="563">Agna, lupus simul errabant, certamina litis</l>
                <l xml:id="d003l564" n="564">Mors dirimit, certamque dies parit ultima pacem.</l>
                <l xml:id="d003l565" n="565">Iamque homines, iamque unda feras populata fluebat</l>
                <l xml:id="d003l566" n="566">Libera, non scopuli, toto non insula ponto,</l>
                <l xml:id="d003l567" n="567">Nec Cyprum Venus alma videt, nec Delphica Phoebus</l>
                <l xml:id="d003l568" n="568">Templa, nec Alcides Thebas, nec Cynthia Delon,</l>
                <l xml:id="d003l569" n="569">Nec Iuno sua rura Samon, nec Gnosia regna</l>
                <l xml:id="d003l570" n="570">Iuppiter, extincta fugit Vulcanus ab Aetna:</l>
                <l xml:id="d003l571" n="571">Quamvis claudus erat Triviae vicina petivit</l>
                <l xml:id="d003l572" n="572">Atria, praepetibus pennis, celerique volatu.</l>
                <l xml:id="d003l573" n="573">Nec cupressiferam Cyllenen aspicit Hermes,</l>
                <l xml:id="d003l574" n="574">Nec Tyberim Mavors audax, tegit omnia pontus.</l>
                <l xml:id="d003l575" n="575">Protheus et Doris, Glaucus, Matuta, Palaemon</l>
                <l xml:id="d003l576" n="576">Cuncta tenent, Pindi phocae videre cacumen.</l>
                <l xml:id="d003l577" n="577">Occiderat tellus, ignis, Neptunus et aer</l>
                <l xml:id="d003l578" n="578">Mundus erat: Cererem Tethys amplexa premebat</l>
                <l xml:id="d003l579" n="579">Undique, Neptunum quartae reverentia sortis</l>
                <l xml:id="d003l580" n="580">Non metuit violare domum, thalamosque sororis</l>
                <l xml:id="d003l581" n="581">Herbiferae, tentare etiam Iunonia regna</l>
                <l xml:id="d003l582" n="582">Non metuens auras spatio breviore coegit.</l>
                <l xml:id="d003l583" n="583">At ratis omne vehens animal terrestre per altum</l>
                <l xml:id="d003l584" n="584">Ibat et obiecta dirimebat corpora prora:</l>
                <l xml:id="d003l585" n="585">Atque videns utrumque polum sublimior ipsis</l>
                <l xml:id="d003l586" n="586">Nubibus aethereum per iter, qua casus agebat:</l>
                <l xml:id="d003l587" n="587">Nunc Zephyros contra errabat, nunc Solis ad ortus,</l>
                <l xml:id="d003l588" n="588">Nunc Austros, nunc usta petens Aquilonibus arva,</l>
                <l xml:id="d003l589" n="589">Donec in Armeniae rupis delata cacumen</l>
                <l xml:id="d003l590" n="590">Iam retro labente mari vestigia fixit.</l>
                <l xml:id="d003l591" n="591">Nam Pater excelsa mundum speculatus ab arce,</l>
                <l xml:id="d003l592" n="592">Ut genus humanum salvo vix semine vidit</l>
                <l xml:id="d003l593" n="593">Interiisse, fretum iussit cessare, nec unquam</l>
                <l xml:id="d003l594" n="594">Amplius Aegeon dixit montana reviset</l>
                <l xml:id="d003l595" n="595">Culmina, nec scyllae Glaucus iungetur in altis</l>
                <l xml:id="d003l596" n="596">Montibus, extremae lustrabunt caetera flammae:</l>
                <l xml:id="d003l597" n="597">Cum vetus ingenti tellus arsura camino</l>
                <l xml:id="d003l598" n="598">Absorbebit aquam pelagi sitientis et ipsos</l>
                <l xml:id="d003l599" n="599">Aethereos montes camporum aequabit arenis,</l>
                <l xml:id="d003l600" n="600">Tunc altos mortale genus volvetur in ignes,</l>
                <l xml:id="d003l601" n="601">Immensumque dabit volitans vaga flamma fragorem,</l>
                <l xml:id="d003l602" n="602">Et fornace gemens mundus fumabit eadem.</l>
                <l xml:id="d003l603" n="603">Nec tamen haec Phaethontis erunt incendia, Phoebo,</l>
                <l xml:id="d003l604" n="604">Quae, nolente, crement orbem: tunc omnia vires</l>
                <l xml:id="d003l605" n="605">Astra suas iurata dabunt et nostra facessent</l>
                <l xml:id="d003l606" n="606">Imperia atque alias alio pro crimine poenas</l>
                <l xml:id="d003l607" n="607">Gens humana luet, cinerem solventur in atrum,</l>
                <l xml:id="d003l608" n="608">Quae mare, quae tellus, quae corpora possidet aer,</l>
                <l xml:id="d003l609" n="609">Nec tunc ulla virum flammas industria vincet.</l>
                <l xml:id="d003l610" n="610">Haec dicente Deo, nubes fugere, Notusque</l>
                <l xml:id="d003l611" n="611">Occidit et pulsus claris Aquilonibus Auster.</l>
                <l xml:id="d003l612" n="612">Iam Taurus iuga tollebat deformia limo;</l>
                <l xml:id="d003l613" n="613">Lentus et ex altis stillabat frondibus humor.</l>
                <l xml:id="d003l614" n="614">Semisepulta inter cumulos humentis arenae</l>
                <l xml:id="d003l615" n="615">Corpora siccabant aurae, passimque abeunte</l>
                <l xml:id="d003l616" n="616">Rupibus in summis haerebant aequore conchae.</l>
                <l xml:id="d003l617" n="617">Iam claro rutilans ardebat lumine Phoebus,</l>
                <l xml:id="d003l618" n="618">Monstrabatque procul discussis nubibus Idam,</l>
                <l xml:id="d003l619" n="619">Turribus ex altis primum Titana videntem</l>
                <l xml:id="d003l620" n="620">Riphaeas arces Lyciae, Cilicumque superbis</l>
                <l xml:id="d003l621" n="621">Aggeribus frontes, Athon et Rhodopeia saxa,</l>
                <l xml:id="d003l622" n="622">Et Casias moles, magnique cacumen Olympi,</l>
                <l xml:id="d003l623" n="623">Atque Pyrenaeos apices, Athlantaque magnum.</l>
                <l xml:id="d003l624" n="624">Ex alta senior specula caput extulit album,</l>
                <l xml:id="d003l625" n="625">Telluremque videns: Salve sanctissima, dixit,</l>
                <l xml:id="d003l626" n="626">Terra hominum, pecudumque parens, faecundaque nutrix,</l>
                <l xml:id="d003l627" n="627">Quae frugum genus omne paris, quae vulnera tergo</l>
                <l xml:id="d003l628" n="628">Infinita pio pateris, quo pignora pascas.</l>
                <l xml:id="d003l629" n="629">Tu rapidos ignes, elementaque caetera fixo</l>
                <l xml:id="d003l630" n="630">Limite, tu coelos sicut gravis anchora puppes</l>
                <l xml:id="d003l631" n="631">Inconcussa tenes, pedibus tua mitia nostris</l>
                <l xml:id="d003l632" n="632">Pectora substernis gaudens et moesta capaci</l>
                <l xml:id="d003l633" n="633">Membra sinu defuncta foves, siccare, tuamque</l>
                <l xml:id="d003l634" n="634">Accipe progeniem, pelagi tot casibus actam,</l>
                <l xml:id="d003l635" n="635">Longaque perpessam angustis incommoda tectis.</l>
                <l xml:id="d003l636" n="636">Haec ait et pressas valles speculatus, aquosos</l>
                <l xml:id="d003l637" n="637">Vidit adhuc campos, nebulasque errare cadentes</l>
                <l xml:id="d003l638" n="638">Arva per, et lento circum iuga serpere gressu,</l>
                <l xml:id="d003l639" n="639">Et prono petere ima gradu, Zephyrisque fugari</l>
                <l xml:id="d003l640" n="640">Lenibus et sensim notis sua flumina ripis</l>
                <l xml:id="d003l641" n="641">Restitui et pressos sua littora quaerere fluctus.</l>
                <l xml:id="d003l642" n="642">Tum pater ingentes rupto sibi limite portas</l>
                <l xml:id="d003l643" n="643">Oceanus fecit, per quas ire atque reverti</l>
                <l xml:id="d003l644" n="644">Posset et imperio Lunae labi atque relabi</l>
                <l xml:id="d003l645" n="645">Motibus alternis, mediasque revisere terras:</l>
                <l xml:id="d003l646" n="646">Tunc gelidi sinus Euxini, tunc alta Propontis,</l>
                <l xml:id="d003l647" n="647">Ioniumque fretum, longis quod fluctibus altum</l>
                <l xml:id="d003l648" n="648">Currit ad Atlantem, solidis tum Caspia ripis</l>
                <l xml:id="d003l649" n="649">Colligere occultas coeperunt aequora venas,</l>
                <l xml:id="d003l650" n="650">Fluminaque et missos Scythicis de vallibus amnes.</l>
                <l xml:id="d003l651" n="651">Tunc Arabes inter campos, Nilique lacunas</l>
                <l xml:id="d003l652" n="652">Se late mare diffudit, tunc Persica Doris</l>
                <l xml:id="d003l653" n="653">Est ingressa solum, merces latura per Indos.</l>
                <l xml:id="d003l654" n="654">Tum quoque Maeotis latam diffusa paludem</l>
                <l xml:id="d003l655" n="655">Fecit et immenso glacies induruit orbe:</l>
                <l xml:id="d003l656" n="656">Despiciens iterum sublimibus alta fenestris</l>
                <l xml:id="d003l657" n="657">Protulit ora senex et circum lumina vertens</l>
                <l xml:id="d003l658" n="658">A ciliis pendente manu deprendit Araxem</l>
                <l xml:id="d003l659" n="659">Finibus includi propriis: Tygrimque volantem.</l>
                <l xml:id="d003l660" n="660">Sic ratus Euphratem, sic est ratus ire Niphatem,</l>
                <l xml:id="d003l661" n="661">Sic Rhenum, Venetumque padum, Rhodanumque, Ararimque,</l>
                <l xml:id="d003l662" n="662">Sic Thermodontem dubiis e fontibus ortum,</l>
                <l xml:id="d003l663" n="663">Et latos Hypanis latices bisaporis et Istrum.</l>
                <l xml:id="d003l664" n="664">Sic vada Iordanis, sic Nili flumina septem,</l>
                <l xml:id="d003l665" n="665">Et sua qui nigris dat nomina gentibus Indum,</l>
                <l xml:id="d003l666" n="666">Immixtumque fretis, solumque Borystenis amnem:</l>
                <l xml:id="d003l667" n="667">Tunc etiam nitido coelos incedere vultu,</l>
                <l xml:id="d003l668" n="668">Et Phoebi occasum croceo splendore rubentem,</l>
                <l xml:id="d003l669" n="669">Humentisque Noti flatus cessasse nocentes,</l>
                <l xml:id="d003l670" n="670">Contemplatus: Habent, dixit, bella aspera finem,</l>
                <l xml:id="d003l671" n="671">Et tandem maris et coeli cecidere furores.</l>
                <l xml:id="d003l672" n="672">Mox reserata videns bipatentibus ostia valvis</l>
                <l xml:id="d003l673" n="673">(Namque Deus limen, quod clauserat ante, reclusit)</l>
                <l xml:id="d003l674" n="674">Omine frondiferae laetus redituque columbae,</l>
                <l xml:id="d003l675" n="675">Servata cum plebe senex exivit et agris</l>
                <l xml:id="d003l676" n="676">Restituit pecus et nemori genus omne ferarum,</l>
                <l xml:id="d003l677" n="677">Et levibus pennis volucres abiere per auras.</l>
                <l xml:id="d003l678" n="678">Finierat tali responsa Polymnia cantu,</l>
                <l xml:id="d003l679" n="679">Altera cum docti nutu soror annuit oris,</l>
                <l xml:id="d003l680" n="680">Et placidam Clio surgens extollere vocem</l>
                <l xml:id="d003l681" n="681">Coepit et exemplum prisci memorabile dixit:</l>
                <l xml:id="d003l682" n="682">His adiunge senis, qui marmore primus acuto</l>
                <l xml:id="d003l683" n="683">More sacerdotum Phrygiae pudibunda Cybelis</l>
                <l xml:id="d003l684" n="684">Membra secans, magno dedit orgia grata Tonanti,</l>
                <l xml:id="d003l685" n="685">Ipse pater sanctae fidei, pater ipse timoris.</l>
                <l xml:id="d003l686" n="686">Hunc habeant tua saecla ducem, sic flectere coelum,</l>
                <l xml:id="d003l687" n="687">Sic mutare Deos poterunt, sic fata movere.</l>
                <l xml:id="d003l688" n="688">Tu Dea dic, inquam, tuus hic labor, ipsa capaci</l>
                <l xml:id="d003l689" n="689">Mente tenes, vitaeque memor monumenta prioris</l>
                <l xml:id="d003l690" n="690">Cernis et annales aeterno pectore servas,</l>
                <l xml:id="d003l691" n="691">Cunctaque praeteriti memoranda negotia saecli:</l>
                <l xml:id="d003l692" n="692">Tunc Dea virgineos oculos, frontemque venustam</l>
                <l xml:id="d003l693" n="693">Movit et in coelum versis ita vultibus orsa est:</l>
                <l xml:id="d003l694" n="694">Da pater ingeniis lumen, da cordibus aures,</l>
                <l xml:id="d003l695" n="695">Et chaos humanis caecum de mentibus aufer,</l>
                <l xml:id="d003l696" n="696">Oblitosque novas sordes laudata priorum</l>
                <l xml:id="d003l697" n="697">Facta sequi, patrumque vias concede nepotes.</l>
                <l xml:id="d003l698" n="698">Mox ad me conversa suoque innixa sedili</l>
                <l xml:id="d003l699" n="699">Talibus historiam coepit percurrere dictis.</l>
                <l xml:id="d003l700" n="700">Clara iacet tellus ultra Babylona superbam,</l>
                <l xml:id="d003l701" n="701">Quam veteres ideo vestri dixere Medamnem,</l>
                <l xml:id="d003l702" n="702">Quod geminos inter late diffunditur amnes:</l>
                <l xml:id="d003l703" n="703">Scilicet Euphratem, Tigrimque e fontibus hisdem</l>
                <l xml:id="d003l704" n="704">Progenitos et mox disiunctis flumina ripis</l>
                <l xml:id="d003l705" n="705">In duo divisos, quorum secat illud Eoas,</l>
                <l xml:id="d003l706" n="706">Occiduas aliud partes, longoque meatu</l>
                <l xml:id="d003l707" n="707">Per nigros Arabum populos versata rubentes</l>
                <l xml:id="d003l708" n="708">Ingrediuntur aquas et se cum Doride miscent.</l>
                <l xml:id="d003l709" n="709">Terra igitur fluviis prius intercepta duobus,</l>
                <l xml:id="d003l710" n="710">Frugum terra ferax, argenti dives et auri:</l>
                <l xml:id="d003l711" n="711">Quae nimio neque sole calens, neque frigoris aestu</l>
                <l xml:id="d003l712" n="712">Pressa gravi tepet aeterno placidissima vere:</l>
                <l xml:id="d003l713" n="713">Indiga lympharum tamen est, paucisque rigatur</l>
                <l xml:id="d003l714" n="714">Fontibus, assiduo pascuntur gramina rore.</l>
                <l xml:id="d003l715" n="715">Haec hominum sublime genus, clarosque virorum</l>
                <l xml:id="d003l716" n="716">Fert animos, Divum sacris aptissima rebus</l>
                <l xml:id="d003l717" n="717">Pectora, caelestesque vias et sidera doctos,</l>
                <l xml:id="d003l718" n="718">Quos dixere Magos, etiam per Persidis agros,</l>
                <l xml:id="d003l719" n="719">Phoenicumque domos habitant et Agenoris arva:</l>
                <l xml:id="d003l720" n="720">Hos antiqua Tyrus novit, piscosaque Sidon.</l>
                <l xml:id="d003l721" n="721">Terra tamen gemino primum quae clauditur amne,</l>
                <l xml:id="d003l722" n="722">Hos tulit et primos horum sibi vindicat ortus.</l>
                <l xml:id="d003l723" n="723">Hac igitur de gente satus gratissima caelo</l>
                <l xml:id="d003l724" n="724">Progenies, magnique sagax Abramus Olympi,</l>
                <l xml:id="d003l725" n="725">Cognitor errores varios damnavit et aras</l>
                <l xml:id="d003l726" n="726">Indigenae gentis, veras namque ipse per artes</l>
                <l xml:id="d003l727" n="727">Illapsuque Dei monitus diversa negavit</l>
                <l xml:id="d003l728" n="728">Numina, sed solum summa confessus in arce</l>
                <l xml:id="d003l729" n="729">Esse patrem rerum artificem, mundique magistrum:</l>
                <l xml:id="d003l730" n="730">Abstulit et fati leges et inania iura</l>
                <l xml:id="d003l731" n="731">Fortunae, casusque levis damnabile nomen,</l>
                <l xml:id="d003l732" n="732">Aeternosque docens, animos post funera, dixit,</l>
                <l xml:id="d003l733" n="733">In requiem et vitae patriam melioris ituros:</l>
                <l xml:id="d003l734" n="734">Qui veriti Numen, Maiestatemque Tonantis,</l>
                <l xml:id="d003l735" n="735">Clausissent sine labe dies et sancta sequuti,</l>
                <l xml:id="d003l736" n="736">Quae generi dedit ipse suo, mandata fuissent.</l>
                <l xml:id="d003l737" n="737">Propterea falsis assuetae legibus urbes,</l>
                <l xml:id="d003l738" n="738">Ut nova tradentem populo mandata, Deosque</l>
                <l xml:id="d003l739" n="739">Tollentem novere virum, communia sanctum</l>
                <l xml:id="d003l740" n="740">In civem vertere odia, infensaeque fuerunt,</l>
                <l xml:id="d003l741" n="741">Qualis Socraticae quondam gens Attica voci.</l>
                <l xml:id="d003l742" n="742">Id metuens natale solum, patriamque reliquit,</l>
                <l xml:id="d003l743" n="743">Regnaque Sidonio petiit contermina ponto.</l>
                <l xml:id="d003l744" n="744">Rex erat Assyriis Ninus atque Semiramis uxor</l>
                <l xml:id="d003l745" n="745">Extincti post fata viri victricibus armis</l>
                <l xml:id="d003l746" n="746">Protulit imperii fines per Bactra, per Indos.</l>
                <l xml:id="d003l747" n="747">Inachus Argivam parvo post tempore gentem</l>
                <l xml:id="d003l748" n="748">Rexit et Inachia cum Iuppiter Iside captus.</l>
                <l xml:id="d003l749" n="749">Tunc Atlas humero caelum tulit, igne Prometheus</l>
                <l xml:id="d003l750" n="750">Humanum madido formans in pulvere corpus</l>
                <l xml:id="d003l751" n="751">Contigit et venas vitalibus imbuit auris.</l>
                <l xml:id="d003l752" n="752">Nondum Roma suum Tyberim, nec magna futurae</l>
                <l xml:id="d003l753" n="753">Troia parens Romae Xanthi cognoverat undas.</l>
                <l xml:id="d003l754" n="754">At cum dura fames agros et moesta teneret</l>
                <l xml:id="d003l755" n="755">Regna Palaestinae, mutata sede petivit</l>
                <l xml:id="d003l756" n="756">Niligenas, felixque solum, quod pinguibus undis,</l>
                <l xml:id="d003l757" n="757">Horrea centeno latissima foenore colebat</l>
                <l xml:id="d003l758" n="758">Tunc rudis Aegyptus campos et dura colebat</l>
                <l xml:id="d003l759" n="759">Iugera, nec causas rerum speculata latentes</l>
                <l xml:id="d003l760" n="760">Noverat, aeterno currentia sidera motu.</l>
                <l xml:id="d003l761" n="761">Lanigeros curare greges, cava cymbia dulci</l>
                <l xml:id="d003l762" n="762">Lacte coronare et mites nutrire iuvencos:</l>
                <l xml:id="d003l763" n="763">Tunc communis erat labor, hoc Aegyptia pubes</l>
                <l xml:id="d003l764" n="764">Exercebat opus, glebasque domabat aratro.</l>
                <l xml:id="d003l765" n="765">Traxit ab his curis animos Abramus et altam</l>
                <l xml:id="d003l766" n="766">Suspiciens arcem mundi: Cognoscite, dixit,</l>
                <l xml:id="d003l767" n="767">Aethereos ignes et non mortalia magni</l>
                <l xml:id="d003l768" n="768">Templa Patris, sanctique operis sanctissima signa,</l>
                <l xml:id="d003l769" n="769">Artificemque Deum, qui sidera caleat et ipsam</l>
                <l xml:id="d003l770" n="770">Grandibus infusam membris, cognoscite mentem:</l>
                <l xml:id="d003l771" n="771">Neu sinite aeternos animos assuescere terrae,</l>
                <l xml:id="d003l772" n="772">Laetarique luto et rebus gaudere caducis.</l>
                <l xml:id="d003l773" n="773">Terra perit, pereunt undae, mutabilis aer,</l>
                <l xml:id="d003l774" n="774">Intereunt ignes, semper durabile coelum</l>
                <l xml:id="d003l775" n="775">Permanet et nostris animis habitacula servat.</l>
                <l xml:id="d003l776" n="776">Ob scelera et culpas hominum, ritusque nefandos</l>
                <l xml:id="d003l777" n="777">Impia diffuso perierunt saecula Ponto:</l>
                <l xml:id="d003l778" n="778">Ob scelera et culpas hominum, ritusque nefandos</l>
                <l xml:id="d003l779" n="779">In cineres ibit tellus, tenuemque favillam:</l>
                <l xml:id="d003l780" n="780">In superos estote pii, satis ampla feretis</l>
                <l xml:id="d003l781" n="781">Sacra Deo, templisque suos reddetis honores,</l>
                <l xml:id="d003l782" n="782">Quum sine sorde preces et labe carentia vota</l>
                <l xml:id="d003l783" n="783">Offeret intactum maculis et crimine pectus,</l>
                <l xml:id="d003l784" n="784">Iustitiam, moresque pios offerte, litari</l>
                <l xml:id="d003l785" n="785">His sibi vult Pater, infractus licet irruat orbis:</l>
                <l xml:id="d003l786" n="786">Virtutes, animique manent, benefacta supersunt</l>
                <l xml:id="d003l787" n="787">Semper et arbitrio Deus omnia iudicat aequo.</l>
                <l xml:id="d003l788" n="788">Vivite virtutum memores, virtutibus aether</l>
                <l xml:id="d003l789" n="789">Scanditur et summos, quos cernitis, itur ad orbes.</l>
                <l xml:id="d003l790" n="790">Haec populis praecepta ferens Abramus Olympi</l>
                <l xml:id="d003l791" n="791">Explicuit cursus omnes, bissenaque signa,</l>
                <l xml:id="d003l792" n="792">Quae variant nitidum stellati limitis orbem,</l>
                <l xml:id="d003l793" n="793">Innixasque fretis terras, pontumque teneri</l>
                <l xml:id="d003l794" n="794">Aere, sublimes ferri circum aera flammas,</l>
                <l xml:id="d003l795" n="795">Astra ignes circum super ardua culmina mundi</l>
                <l xml:id="d003l796" n="796">Aeternum regnare Patrem, sceptrumque tenere.</l>
                <l xml:id="d003l797" n="797">His superaddiderat prolem post longa futuram</l>
                <l xml:id="d003l798" n="798">Tempora, quae renovet meliori saecula lege.</l>
                <l xml:id="d003l799" n="799">Rura petens iterum proli promissa futurae,</l>
                <l xml:id="d003l800" n="800">In primos, quos ante fame regnante, penates</l>
                <l xml:id="d003l801" n="801">Fugerat, argenti locuples remeavit et auri:</l>
                <l xml:id="d003l802" n="802">Et cum rege loci percusso foedere gressum</l>
                <l xml:id="d003l803" n="803">Cum consorte thori, servorumque agmine magno</l>
                <l xml:id="d003l804" n="804">Fixit et Assyrios implevit ovilibus agros.</l>
                <l xml:id="d003l805" n="805">Tum primum coeleste genus sub imagine visum</l>
                <l xml:id="d003l806" n="806">Creditur humana, quum forte sub ilicis umbra</l>
                <l xml:id="d003l807" n="807">Frigora captaret, venientia numina vidit:</l>
                <l xml:id="d003l808" n="808">Unum quod dulcem nati praediceret ortum,</l>
                <l xml:id="d003l809" n="809">Et duo, quae flammis ruerent coelestibus urbes,</l>
                <l xml:id="d003l810" n="810">Infames vitiis urbes et sulphure dignas.</l>
                <l xml:id="d003l811" n="811">Et quoniam mater ventura senilibus annis</l>
                <l xml:id="d003l812" n="812">Pignora subrisit, materni nomina Risus</l>
                <l xml:id="d003l813" n="813">Induit auspiciis oriens felicibus infans,</l>
                <l xml:id="d003l814" n="814">Spes generis, coeli Proles habitura favorem,</l>
                <l xml:id="d003l815" n="815">Et longos visura dies, magnamque datura</l>
                <l xml:id="d003l816" n="816">Progeniem, visura Deum, visura Tonantis</l>
                <l xml:id="d003l817" n="817">Semina, de seris exire nepotibus olim.</l>
                <l xml:id="d003l818" n="818">Pulcher et eximiae divino frontis honore</l>
                <l xml:id="d003l819" n="819">Praeditus, undenos iam bis puer egerat annos:</l>
                <l xml:id="d003l820" n="820">Quum Deus Abramo dedit haec mandata fideli:</l>
                <l xml:id="d003l821" n="821">I celer, ut nostrae dulcem tua pignora Risum</l>
                <l xml:id="d003l822" n="822">Sacra feras arae, summi pete culmina montis,</l>
                <l xml:id="d003l823" n="823">Compositisque super truncis altaria flammas</l>
                <l xml:id="d003l824" n="824">Subiice et arrepto nati pete guttura cultro,</l>
                <l xml:id="d003l825" n="825">Accensosque super ramos effunde cruorem.</l>
                <l xml:id="d003l826" n="826">Impiger ostensum cara cum prole cacumen</l>
                <l xml:id="d003l827" n="827">(Struxit ubi celsam templi rex tertius arcem)</l>
                <l xml:id="d003l828" n="828">Solus adit famulis umbrosa in valle relictis.</l>
                <l xml:id="d003l829" n="829">Saepe patri dixit iuvenis: tibi culter et ignis,</l>
                <l xml:id="d003l830" n="830">Victima nulla tamen: suspiria longa paternum</l>
                <l xml:id="d003l831" n="831">Pectus agens; Nostris (inquit) lectissima flammis</l>
                <l xml:id="d003l832" n="832">Victima mox aderit, lacrymaeque per ora cadebant.</l>
                <l xml:id="d003l833" n="833">Et iam multiplici stabat rogus arbore grandis,</l>
                <l xml:id="d003l834" n="834">Subiectisque novae rutilabant ignibus arae:</l>
                <l xml:id="d003l835" n="835">Quum pater aetherei reserans mandata Parentis,</l>
                <l xml:id="d003l836" n="836">Talia vix pressis nato singultibus inquit:</l>
                <l xml:id="d003l837" n="837">Care puer, dulcis vitae mihi dulcior annis,</l>
                <l xml:id="d003l838" n="838">Quem mea clausurum sperabam lumina, cuius</l>
                <l xml:id="d003l839" n="839">Auxilio leviter senii grave pondus inertis</l>
                <l xml:id="d003l840" n="840">Laturus fueram, mea spes, mea, nate, voluptas,</l>
                <l xml:id="d003l841" n="841">Ob decus egregium formae, teneramque inventam,</l>
                <l xml:id="d003l842" n="842">Ingeniumque pium, sacrisque accommoda rebus</l>
                <l xml:id="d003l843" n="843">Corda, videbaris longo dignissimus aevo:</l>
                <l xml:id="d003l844" n="844">At secus est coelo visum, summoque Tonanti.</l>
                <l xml:id="d003l845" n="845">Sicut mira tibi fuit et coelestis origo,</l>
                <l xml:id="d003l846" n="846">Sic memoranda tuum renovat miracula funus,</l>
                <l xml:id="d003l847" n="847">Sanctaque felici mors non discordat ab ortu.</l>
                <l xml:id="d003l848" n="848">Non morbo, seniove cadis, non occidis hoste,</l>
                <l xml:id="d003l849" n="849">Hostia coelitibus fies, manibusque paternis</l>
                <l xml:id="d003l850" n="850">Mite feres mortis genus hoc, invita, tremensque</l>
                <l xml:id="d003l851" n="851">Tristibus officiis accedit dextra, pavetque</l>
                <l xml:id="d003l852" n="852">Pectus et immotis frigent praecordia fibris;</l>
                <l xml:id="d003l853" n="853">Sed Superum mandata sequi et parere necesse est.</l>
                <l xml:id="d003l854" n="854">Nec te dura brevis moveat praesentia fati,</l>
                <l xml:id="d003l855" n="855">Quando tibi melior dabitur vita aethere in alto.</l>
                <l xml:id="d003l856" n="856">Hac pater illacrymans, caraque in imagine nati</l>
                <l xml:id="d003l857" n="857">Lumina defixus minuebat voce dolorem.</l>
                <l xml:id="d003l858" n="858">Filius haec contra: Pater haec suspiria pone,</l>
                <l xml:id="d003l859" n="859">Pone pater fletum, si quidquam fata doloris,</l>
                <l xml:id="d003l860" n="860">Funera si quid habent poenae, fugit ocius Euro.</l>
                <l xml:id="d003l861" n="861">Ergo Dei sortem potuisti credere nato</l>
                <l xml:id="d003l862" n="862">Difficilem? tenerisve fui sic doctus ab annis?</l>
                <l xml:id="d003l863" n="863">Hos puero mores pater, haec praecepta dedisti?</l>
                <l xml:id="d003l864" n="864">Intrepidus fati genus hoc reverenter honestum</l>
                <l xml:id="d003l865" n="865">Suscipio, nec me flammae, nec vulnera terrent.</l>
                <l xml:id="d003l866" n="866">Immo ego me frustra genitum et vitalibus auris</l>
                <l xml:id="d003l867" n="867">Contra iura frui credam, si iussa pigeret</l>
                <l xml:id="d003l868" n="868">Ista pati; mea membra Deus melioribus auris</l>
                <l xml:id="d003l869" n="869">Imbuet, interea donec nova venerit aetas,</l>
                <l xml:id="d003l870" n="870">Pace fruar placida, patrum cum mitibus umbris</l>
                <l xml:id="d003l871" n="871">Te expectans, tua namque iterum pater ora videbo.</l>
                <l xml:id="d003l872" n="872">His pater in fletum dictis prorupit et ibant</l>
                <l xml:id="d003l873" n="873">Ora per et barbam lacrymae, cecidere trementi</l>
                <l xml:id="d003l874" n="874">Arma manu, cum sic iterum puer ora resolvit:</l>
                <l xml:id="d003l875" n="875">Quid patris et nati tantum te nomina terrent?</l>
                <l xml:id="d003l876" n="876">Quid te falsa ligat stultae pietatis imago?</l>
                <l xml:id="d003l877" n="877">Est pietas suprema Deo parere, nec ullum</l>
                <l xml:id="d003l878" n="878">Gratius est sacrum, nec victima sanctior ulla.</l>
                <l xml:id="d003l879" n="879">Anne doles, tua quod Superis sit et aethere digna</l>
                <l xml:id="d003l880" n="880">Progenies? quid adhuc trepidas Abraame? quid haeres?</l>
                <l xml:id="d003l881" n="881">Quid tam felici fraudas tua pignora sorte?</l>
                <l xml:id="d003l882" n="882">Redde Deo, precor, hanc animam terrena perosam,</l>
                <l xml:id="d003l883" n="883">Eripe me tenebris, aditumque ad sidera pande.</l>
                <l xml:id="d003l884" n="884">Prospicit ex alto Deus haec spectacula coelo,</l>
                <l xml:id="d003l885" n="885">Hasque moras dudum et dextram miratur inertem.</l>
                <l xml:id="d003l886" n="886">Sic ait et molli denudans guttura veste,</l>
                <l xml:id="d003l887" n="887">Post patrem rutilos puer accedebat ad ignes.</l>
                <l xml:id="d003l888" n="888">Iam pater ardentes plorans ascenderat aras,</l>
                <l xml:id="d003l889" n="889">Nudatoque pium nati caput ense petebat,</l>
                <l xml:id="d003l890" n="890">Quum Deus amborum motus pietate, ministro:</l>
                <l xml:id="d003l891" n="891">I, dixit, celer, et veniens clamabat ab auris:</l>
                <l xml:id="d003l892" n="892">Pone, pater, cultros, mitem ne interfice natum,</l>
                <l xml:id="d003l893" n="893">Sat tua nota fides, pietas tua cognita coelo.</l>
                <l xml:id="d003l894" n="894">Iam satis est; cessa, gratam nobisque, tibique</l>
                <l xml:id="d003l895" n="895">Progeniem serva et matri sua pignora redde,</l>
                <l xml:id="d003l896" n="896">Obiecitque caprum gladio, qui cornibus altis</l>
                <l xml:id="d003l897" n="897">Vepribus haerebat, tenuique evanuit aura.</l>
                <l xml:id="d003l898" n="898">Cernis ut indomitis hominum cervicibus instet,</l>
                <l xml:id="d003l899" n="899">Ira Deum, durasque terat quo turbine frontes:</l>
                <l xml:id="d003l900" n="900">Aspicis, ut subiecta fovens et sancta gubernans,</l>
                <l xml:id="d003l901" n="901">Corda pius Pater aequali regat omnia lance.</l>
                <l xml:id="d003l902" n="902">Nos igitur quos tot surgunt immania contra</l>
                <l xml:id="d003l903" n="903">Signa, tot hostiles vultus, truculentaque torvis</l>
                <l xml:id="d003l904" n="904">Ora oculis, qui tot devastatricia monstra,</l>
                <l xml:id="d003l905" n="905">Perque agros, passimque ipsas errare per urbes</l>
                <l xml:id="d003l906" n="906">Cernimus et nostris instare pericula rebus,</l>
                <l xml:id="d003l907" n="907">Si gravibus moniti exemplis oracula Divum,</l>
                <l xml:id="d003l908" n="908">Et responsa Deum sequimur, nec Flumine Sacro</l>
                <l xml:id="d003l909" n="909">Poenituit prima fusos ab origine crines,</l>
                <l xml:id="d003l910" n="910">Clara soporatas illustrent lumina mentes,</l>
                <l xml:id="d003l911" n="911">Lustremusque animas, humiles in sancta feramus</l>
                <l xml:id="d003l912" n="912">Templa preces, exempla patrum meliora sequuti:</l>
                <l xml:id="d003l913" n="913">Purior interea depulsis nubibus aer</l>
                <l xml:id="d003l914" n="914">Induet antiquos vultu ridente colores:</l>
                <l xml:id="d003l915" n="915">Grana ferent sulci, dulcesque racemifer uvas</l>
                <l xml:id="d003l916" n="916">Palmes et alma Ceres, mitisque favebit Iacchus:</l>
                <l xml:id="d003l917" n="917">Atque salutiferis immissae flatibus aurae</l>
                <l xml:id="d003l918" n="918">Innocuos coeli tractus, sinceraque reddent</l>
                <l xml:id="d003l919" n="919">Atria, fatifero passim moriente veneno,</l>
                <l xml:id="d003l920" n="920">Bellaque, composita cessabunt horrida pace.</l>
            </div1>
        </body>
    </text>
</TEI>
