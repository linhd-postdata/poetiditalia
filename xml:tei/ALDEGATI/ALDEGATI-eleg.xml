<?xml version="1.0" encoding="UTF-8"?>
<TEI xmlns:xsi="http://www.w3.org/2001/XMLSchema-instance" xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title xml:id="ALDEGATI-eleg">
                    <title>elegiarum libri quattuor</title>
                    <title type="short">elegiae</title>
                    <abbr>eleg.</abbr>
                    <bibl>G. Bottari, 1980</bibl>
                </title>
                <author xml:id="ALDEGATI" n="97.000">
                    <name>Aldegati, Marcantonio</name>
                    <date>saec. XV</date>
                    <date ana="114">Umanisti del Quattrocento (1374 - 1494)|Humanists of the XV<sup>th</sup> century (1374 - 1494)</date>
                    <persName>Marcantonio Aldegati</persName>
                    <abbr>ALDEGATI</abbr>
                </author>
                <respStmt>
                    <resp>Reference basis text</resp>
                    <name>G. Bottari, 1980</name>
                </respStmt>
            </titleStmt>
            <extent>
                <measure unit="words" quantity="7440">7440</measure>
            </extent>
            <publicationStmt>
                <publisher>
                    <ref target="http://www.mqdq.it">Musisque Deoque</ref>
                </publisher>
                <pubPlace>
                    <placeName>Venezia</placeName>, <country>ITALY</country>
                </pubPlace>
                <date when="2020-01-01">01/01/2020</date>
                <availability>
                    <p>Copyright 2020 - MQDQ Project</p>
                    <licence target="http://creativecommons.org/licenses/by-sa/4.0">
                        Distributed under a Creative Commons Attribution-ShareAlike 4.0 Unported License
                    </licence>
                </availability>
            </publicationStmt>
            <seriesStmt>
                <title>Poeti d'Italia in lingua Poeti d’Italia tra Medioevo e Rinascimento
                    Italian Poetry in Latin 13th-16th centuries</title>
                <respStmt>
                    <resp key="PDI">First developer of encoded collection</resp>
                    <persName>Luigi Tessarolo</persName>
                </respStmt>
                <respStmt>
                    <resp key="PDI">Principal investigator of collection</resp>
                    <persName>Paolo Mastandrea</persName>
                    <orgName>Università Ca' Foscari, Venezia</orgName>
                </respStmt>
                <respStmt>
                    <resp key="PDI">PRIN 1999 - PRIN 2001: Italian Research Project funded by Miur</resp>
                    <persName>Manlio Pastore Stocchi</persName>
                    <orgName>Università di Padova</orgName>
                    <persName>Roberta Cervani</persName>
                    <orgName>Università di Trieste</orgName>
                    <persName>Alberto Cavarzere</persName>
                    <orgName>Università di Verona</orgName>
                </respStmt>
                <respStmt>
                    <resp key="PDI">Text's metrical mark-up</resp>
                    <name>Andrea Bacianini</name>
                    <name>Costantino Moro</name>
                </respStmt>
                <respStmt>
                    <resp key="PDI" from="2020-09-01">Maintenance</resp>
                    <orgName>
                       <name>Venice Centre for Digital and Public Humanities (VeDPH) - Department of Humanities - Ca' Foscari University of Venice</name>
                       <email>vedph_at_unive_dot_it</email>
                    </orgName>
                </respStmt>
            </seriesStmt>
            <sourceDesc>
                <bibl>G. Bottari, 1980</bibl>
            </sourceDesc>
        </fileDesc>
        <encodingDesc>
            <projectDesc>
                <p>TEI-conformant markup, version P5, MQDQ profile</p>
            </projectDesc>
            <metDecl xml:id="md" type="met">
                <metSym value="H">Esametri / Hexameters</metSym>
                <metSym value="E">Distici elegiaci / Elegiac couplets</metSym>
                <metSym value="h">Esametro / Hexameter</metSym><!-- in elegiac couplets -->
                <metSym value="P">Pentametri / Pentameters</metSym>
                <metSym value="p">Pentametro / Pentameter</metSym><!-- in elegiac couplets -->
                <metSym value="A">Adonii / Adonians</metSym>
                <metSym value="a">Adonio / Adonian</metSym><!-- in sapphic stanzas -->
                <metSym value="Y">Anapesti / Anapaests</metSym>
                <metSym value="N">Versi arcaici / Archaic verses</metSym><!-- verses of archaic poetry (saturni, cretici, bacchei, reiziani etc.)-->
                <metSym value="S">Saffici / Sapphics</metSym><!-- without strophic structure -->
                <metSym value="S1">Strofe saffiche / Sapphic stanzas</metSym><!-- with adonian in the fourth position: pattern SSSA -->
                <metSym value="S2">Strofe saffiche ampliate / Expanded sapphic stanzas</metSym><!-- with adonian not in the fourth position -->
                <metSym value="L">Alcaici / Alcaics</metSym><!-- without strophic structure -->
                <metSym value="L1">Strofe alcaiche / Alcaic stanzas</metSym>
                <metSym value="D">Asclepiadei / Asclepiadeans</metSym><!-- without strophic structure -->
                <metSym value="D2">Strofe asclepiadee seconde / Second asclepiadean stanzas</metSym><!-- pattern DDDO -->
                <metSym value="D3">Strofe asclepiadee terze / Third asclepiadean stanzas</metSym><!-- pattern DDOO -->
                <metSym value="C">Archilochei / Archilocheans</metSym>
                <metSym value="F">Endecasillabi falecii / Phalecian hendecasyllables</metSym>
                <metSym value="O">Altri eolici / Other aeolics</metSym>
                <metSym value="I">Ionici / Ionics</metSym>
                <metSym value="G">Giambici / Iambic metres</metSym>
                <metSym value="G1">Trimetri-Dimetri giambici / Iambic trimeter-dimeter</metSym>
                <metSym value="T">Trocaici / Trochaic metres</metSym>
                <metSym value="R">Ritmi / Rhythmic verses</metSym>
                <metSym value="V">Altri metri / Other metres</metSym>
                <metSym value="K">Commatici / ?</metSym>
                <metSym value="W">Verso corrotto / Corrupt verse</metSym>
                <metSym value="X">Linea non metrica / Extra-text</metSym>
            </metDecl>
        </encodingDesc>
        <profileDesc>
            <langUsage>
                <language ident="lat">Latin</language>
            </langUsage>
            <textClass>
                <keywords>
                    <term type="form">poetry</term>
                    <term type="source">literary</term>
                    <term type="meter">Elegiac couplet</term>
                </keywords>
            </textClass>
            <creation>
                <idno>2.00</idno>
                <date>post 1488</date>
            </creation>
        </profileDesc>
    </teiHeader>
    <text>
        <body>
            <div1 xml:id="d001" type="work" decls="#md" met="E">
                <head>
                    <title>1</title>
                    <bibl source="digital">Federico Boschetti</bibl>
                </head>
                <div2 xml:id="001c000" type="carmen" met="E">
                    <head>
                        <abbr>proem.</abbr>
                    </head>
                    <p xml:id="d001l1" n="tit.">Marci Aldegathi Mantuani elegia ad magnificum | et clarissimum equitem ac iuri utriusque doctorem | dominum Bernardum Bembum dominum praecipuum, | Venetae urbis lumen</p>
                    <lb/>
                    <l xml:id="d001l2" n="1">Mos erat antiquis, si quando nupta marito</l>
                    <l xml:id="d001l3" n="2">Barbara Romano foemina, Bembe, foret,</l>
                    <l xml:id="d001l4" n="3">Hanc ad Iunonis deducere templa, priusquam</l>
                    <l xml:id="d001l5" n="4">Intraret thalamum coniugis illa sui.</l>
                    <l xml:id="d001l6" n="5">Hac stabat nivea succinctus veste sacerdos,</l>
                    <l xml:id="d001l7" n="6">Huius erat sacrae barbara iuncta manu.</l>
                    <l xml:id="d001l8" n="7">Idem de nitida tondebat fronte capillos,</l>
                    <l xml:id="d001l9" n="8">Secta suis digitis turpis et unguis erat.</l>
                    <l xml:id="d001l10" n="9">Denique quod fuerat non aptum corpore toto,</l>
                    <l xml:id="d001l11" n="10">Aere sacro excisum protinus illud erat.</l>
                    <l xml:id="d001l12" n="11">Hoc erat ut, patrios mores oblita, per omne</l>
                    <l xml:id="d001l13" n="12">Tempus Romano viveret illa modo.</l>
                    <l xml:id="d001l14" n="13">Sic tu, si qua meis fuerint vitiosa libellis,</l>
                    <l xml:id="d001l15" n="14">Uti Romano more, poeta, velis.</l>
                    <l xml:id="d001l16" n="15">Te resecare iuvet quod docta non erit aure</l>
                    <l xml:id="d001l17" n="16">Admissum: nam te iudice tutus ero.</l>
                    <l xml:id="d001l18" n="17">Iudicio laudata tuo mea pagina vivet,</l>
                    <l xml:id="d001l19" n="18">Vivet, nec scombris metuet illa dari.</l>
                    <l xml:id="d001l20" n="19">Optima laudato laus est quae manat ab ore,</l>
                    <l xml:id="d001l21" n="20">Virtutis vera gloria laude nitet.</l>
                    <l xml:id="d001l22" n="21">Pagina nostra licet tenerum decantet amorem,</l>
                    <l xml:id="d001l23" n="22">Ne renue: immensum numen et ille tenet.</l>
                    <l xml:id="d001l24" n="23">Triste Chaos dubias hunc primum misit in auras,</l>
                    <l xml:id="d001l25" n="24">Huius ut imperio subdita cuncta forent.</l>
                    <l xml:id="d001l26" n="25">Semina concordi rerum sub pace ligavit,</l>
                    <l xml:id="d001l27" n="26">Quas tribuit metas nec superare valent.</l>
                    <l xml:id="d001l28" n="27">Hoc lumen coeli patuit, sunt omnia nutu</l>
                    <l xml:id="d001l29" n="28">Huius facta dei, qui fera regna quatit.</l>
                    <l xml:id="d001l30" n="29">Ille deos quoscumque sua face fulminat, arcu</l>
                    <l xml:id="d001l31" n="30">Ignifero humanum concutit ille genus.</l>
                    <l xml:id="d001l32" n="31">Quicquid conspicuum est, toto quid in aethere lucet,</l>
                    <l xml:id="d001l33" n="32">Hoc Amor humanis indicat ingeniis.</l>
                    <l xml:id="d001l34" n="33">Ille voluptatis comes est, ille omnia novit:</l>
                    <l xml:id="d001l35" n="34">Hei mihi, quod nunquam noscere se potuit!</l>
                    <l xml:id="d001l36" n="35">Nil est praeclarum in terris quin causa Cupido</l>
                    <l xml:id="d001l37" n="36">Non extet; superum temperat ille vices.</l>
                    <l xml:id="d001l38" n="37">Elevat hic animas summi ad fastigia coeli,</l>
                    <l xml:id="d001l39" n="38">Cum superisque pari nos facit ire gradu.</l>
                    <l xml:id="d001l40" n="39">Nulla potest illum violentia tangere, cum sit,</l>
                    <l xml:id="d001l41" n="40">Heu, tamen ex omni parte timendus Amor.</l>
                    <l xml:id="d001l42" n="41">Huic cessit Phoebus, totum qui illuminat orbem,</l>
                    <l xml:id="d001l43" n="42">Sponte sua huic cedunt numina cuncta deo.</l>
                    <l xml:id="d001l44" n="43">Artibus ille bonis viget inclytus, ille sorores</l>
                    <l xml:id="d001l45" n="44">Pierides secum semper habere cupit.</l>
                    <l xml:id="d001l46" n="45">Maximus hic vatum est, nec erit bonus ille poeta,</l>
                    <l xml:id="d001l47" n="46">Liber Amoris erit fulmine si quis erit.</l>
                    <l xml:id="d001l48" n="47">Facundum me fecit Amor: ni nostra sagittis</l>
                    <l xml:id="d001l49" n="48">Pectora fixisset, segnis inersque forem.</l>
                    <l xml:id="d001l50" n="49">Fulvia, cuius Amor nitidis se spectat ocellis,</l>
                    <l xml:id="d001l51" n="50">Eripuit saevae stamina nostra neci.</l>
                    <l xml:id="d001l52" n="51">Et tu, quem voluit nostri tutamen honoris</l>
                    <l xml:id="d001l53" n="52">Esse deus, tantae pars bona sortis eris.</l>
                    <l xml:id="d001l54" n="53">Te duce sydereos ducar sublimis ad axes,</l>
                    <l xml:id="d001l55" n="54">Aeternus Bembi munere dicar ego.</l>
                    <l xml:id="d001l56" n="55">Expectent alii praeconia maxima regum:</l>
                    <l xml:id="d001l57" n="56">Est mihi sat Bembo posse placere meo.</l>
                    <lb/>
                </div2>
                <div2 xml:id="001c002" type="carmen" met="E">
                    <head>
                        <abbr>2</abbr>
                    </head>
                    <p xml:id="d001l58" n="tit.">2. Amorem creatum in calamitatem mortalium</p>
                    <l xml:id="d001l59" n="1">Nonne satis fuerant quaecunque pericula tellus,</l>
                    <l xml:id="d001l60" n="2">Nonne satis tumidi quae parat unda maris?</l>
                    <l xml:id="d001l61" n="3">An non mortali generi coelestia praebent</l>
                    <l xml:id="d001l62" n="4">Numina, quo nigros possit adire lacus?</l>
                    <l xml:id="d001l63" n="5">Si non in nostrum pectus tua tela, Cupido,</l>
                    <l xml:id="d001l64" n="6">Iactaresque faces, altera tela, tuas,</l>
                    <l xml:id="d001l65" n="7">Hoc etiam nobis deerat, quos omnia vexant</l>
                    <l xml:id="d001l66" n="8">Et nequeunt quorum flectere damna deos.</l>
                    <l xml:id="d001l67" n="9">Vix ego crediderim coelo sua numina inesse;</l>
                    <l xml:id="d001l68" n="10">Et si sint, surdis auribus esse reor.</l>
                    <l xml:id="d001l69" n="11">Undique poena manet nos tristes, omnia vexant</l>
                    <l xml:id="d001l70" n="12">Atque aliquid semper quo pereamus inest.</l>
                    <l xml:id="d001l71" n="13">Hic deus in nostrum bacchatur pectus et omnis</l>
                    <l xml:id="d001l72" n="14">Concutit ille homines, concutit ille deos.</l>
                    <l xml:id="d001l73" n="15">Et puer et deus est et habet sua iura Cupido:</l>
                    <l xml:id="d001l74" n="16">Quicquid mundus habet sub sua regna trahit.</l>
                    <l xml:id="d001l75" n="17">Terribile hoc monstrum in terris natura creavit,</l>
                    <l xml:id="d001l76" n="18">Liberius nobis mortis ut esset iter.</l>
                    <l xml:id="d001l77" n="19">Non tutum coelum, non tutum noscimus aequor,</l>
                    <l xml:id="d001l78" n="20">Ipsa tremit tellus, Tartara saeva tremunt.</l>
                    <l xml:id="d001l79" n="21">Suggerit hic lachrymas et sunt in amore querelae</l>
                    <l xml:id="d001l80" n="22">Singultusque graves et sine voce dolor.</l>
                    <l xml:id="d001l81" n="23">Diminuit famam, mentem consumit et omne</l>
                    <l xml:id="d001l82" n="24">Ingenium fuscat vimque decusque rapit.</l>
                    <l xml:id="d001l83" n="25">Perdit et humanam dulci medicamine gentem,</l>
                    <l xml:id="d001l84" n="26">Immodicas parvo tempore perdit opes.</l>
                    <l xml:id="d001l85" n="27">Hoc nullum carmen, non haerba nocentior ulla,</l>
                    <l xml:id="d001l86" n="28">Hic hominum mentis in sua vota trahit.</l>
                    <l xml:id="d001l87" n="29">Non alio socios Ithaci medicamine Circe</l>
                    <l xml:id="d001l88" n="30">Esse boves fecit, fecit et esse lupos.</l>
                    <l xml:id="d001l89" n="31">Crediderim tali nympham medicamine nautas</l>
                    <l xml:id="d001l90" n="32">Scyllam sub proprio continuisse sinu.</l>
                    <l xml:id="d001l91" n="33">Non alio cantu Sirenes credere dignum est</l>
                    <l xml:id="d001l92" n="34">In Siculo puppes detinuisse mari.</l>
                    <l xml:id="d001l93" n="35">Quod neque fas et iura sinunt, natura pudorque</l>
                    <l xml:id="d001l94" n="36">Usus et ipse vetat, saeve Cupido, facis;</l>
                    <l xml:id="d001l95" n="37">In te cura placens, in te viget aegra voluptas:</l>
                    <l xml:id="d001l96" n="38">Spicula plus aloes quam tua mellis habent.</l>
                    <l xml:id="d001l97" n="39">Gaudia quae praebes duro sunt mixta dolore,</l>
                    <l xml:id="d001l98" n="40">Suspectos reddis qui tua castra colunt.</l>
                    <l xml:id="d001l99" n="41">Iuppiter hamatis quid non tulit ipse sagittis?</l>
                    <l xml:id="d001l100" n="42">Quas non est passus ferre in amore notas?</l>
                    <l xml:id="d001l101" n="43">Europen rapuit placidi sub imagine tauri,</l>
                    <l xml:id="d001l102" n="44">Mnemosinen pastor, Daelia Parrhasida.</l>
                    <l xml:id="d001l103" n="45">Hic etiam Coei natam confixus amore</l>
                    <l xml:id="d001l104" n="46">Fulminea tectus contemeravit ave.</l>
                    <l xml:id="d001l105" n="47">Ipseque Thestiaden, pluma circumdatus alba,</l>
                    <l xml:id="d001l106" n="48">Callidus attraxit sub sua iura deus.</l>
                    <l xml:id="d001l107" n="49">Coniugis Alcmenen decepit imagine falsi,</l>
                    <l xml:id="d001l108" n="50">Decidit et Danaes aureus in gremium.</l>
                    <l xml:id="d001l109" n="51">Ussit et hic Semelen rapuitque Aeolida serpens,</l>
                    <l xml:id="d001l110" n="52">Tactus et hic Alopes saepius igne fuit.</l>
                    <l xml:id="d001l111" n="53">Non ille erubuit, sceptri gravitate relicta,</l>
                    <l xml:id="d001l112" n="54">Huius in amplexu concubuisse deae.</l>
                    <l xml:id="d001l113" n="55">Hic etiam exarsit pueri Ganymedis amore:</l>
                    <l xml:id="d001l114" n="56">Venantem hunc uncis unguibus arripuit.</l>
                    <l xml:id="d001l115" n="57">Circumstant pavidi Troes, mirantur et ipsum</l>
                    <l xml:id="d001l116" n="58">Ascendentem auras: difugiuntque canes,</l>
                    <l xml:id="d001l117" n="59">Et nemus omne sonat, clamoribus intonat aether;</l>
                    <l xml:id="d001l118" n="60">Ipsae hostem aspiciunt inter inane ferae.</l>
                    <l xml:id="d001l119" n="61">Quid medicae inventor curae non passus amore?</l>
                    <l xml:id="d001l120" n="62">Nil valuere artes, nil valuere minae,</l>
                    <l xml:id="d001l121" n="63">Nil valuit dixisse: "Puer, depone sagittas:</l>
                    <l xml:id="d001l122" n="64">Hae mihi conveniunt, qui fera bella gero".</l>
                    <l xml:id="d001l123" n="65">Arsit enim gravius quam si cessisset Amori:</l>
                    <l xml:id="d001l124" n="66">Nescit Amor magnis cedere numinibus.</l>
                    <l xml:id="d001l125" n="67">O quantum est questus, quotiens quaesivit in haerbis</l>
                    <l xml:id="d001l126" n="68">Auxilium, nec opem praestitit haerba deo!</l>
                    <l xml:id="d001l127" n="69">O quotiens captus pueri vesanus amore</l>
                    <l xml:id="d001l128" n="70">Oebalii, immodicas concidit in lachrymas!</l>
                    <l xml:id="d001l129" n="71">Gavisus quotiens forti certare palaestra!</l>
                    <l xml:id="d001l130" n="72">Sparthano o quotiens ludere pancratio!</l>
                    <l xml:id="d001l131" n="73">Omnia perpessus deus est, modo posset amanti</l>
                    <l xml:id="d001l132" n="74">Blandiri et puero tradere suaviolum.</l>
                    <l xml:id="d001l133" n="75">Quem non vincis Amor, quem non tua spicula laedunt?</l>
                    <l xml:id="d001l134" n="76">Non matri parcunt improba tela tuae.</l>
                    <l xml:id="d001l135" n="77">Pressa furore gravi Cnidon atque Amathunta reliquit</l>
                    <l xml:id="d001l136" n="78">Et Colchos odit Idaliumque iugum.</l>
                    <l xml:id="d001l137" n="79">Illi sola fuit curae Panchaica tellus,</l>
                    <l xml:id="d001l138" n="80">Cum faciem vidit, pulcher Adoni, tuam;</l>
                    <l xml:id="d001l139" n="81">Et fuit huic studium maculoso tegmine lincis</l>
                    <l xml:id="d001l140" n="82">Membra tegi atque humeris retia ferre suis,</l>
                    <l xml:id="d001l141" n="83">Desertisque aris latebras ambire ferarum</l>
                    <l xml:id="d001l142" n="84">Antraque nexilibus cingere caeca plagis.</l>
                    <l xml:id="d001l143" n="85">Saepius haec timidas percussit harundine damas,</l>
                    <l xml:id="d001l144" n="86">Saepe vagos lepores illa secuta cane.</l>
                    <l xml:id="d001l145" n="87">O quotiens passa est venando laedere plantas!</l>
                    <l xml:id="d001l146" n="88">Sentibus o quotiens eviolare manus!</l>
                    <l xml:id="d001l147" n="89">Saepe legit flores, florum facit illa corollas,</l>
                    <l xml:id="d001l148" n="90">Subtilibus sertis inserit illa rosas.</l>
                    <l xml:id="d001l149" n="91">Candida si quando laeserunt pectora vepres,</l>
                    <l xml:id="d001l150" n="92">"Haec iuvenis patior - dixit - amore mei,</l>
                    <l xml:id="d001l151" n="93">Et paterer quaecunque gravi mihi vulnera telo</l>
                    <l xml:id="d001l152" n="94">Infigit qui me cogit amare nimis,</l>
                    <l xml:id="d001l153" n="95">Brachia dum tenero possem circumdare collo</l>
                    <l xml:id="d001l154" n="96">Et retinere meo gaudia nostra sinu.</l>
                    <l xml:id="d001l155" n="97">Sed fugit et nostros spernit meus ignis amores</l>
                    <l xml:id="d001l156" n="98">Sectaturque truces in mea damna feras".</l>
                    <l xml:id="d001l157" n="99">Terrarum Alcidem victorem vicit et asper</l>
                    <l xml:id="d001l158" n="100">Mars tantam haud potuit vincere nequiciam.</l>
                    <l xml:id="d001l159" n="101">Aequoreis qui regnat aquis te vincere nulla</l>
                    <l xml:id="d001l160" n="102">Arte vel ingenio sive liquore potest.</l>
                    <l xml:id="d001l161" n="103">Consumunt tantae quemcunque liquamina flammae;</l>
                    <l xml:id="d001l162" n="104">Viribus, heu, nullis improbe cedis Amor!</l>
                    <l xml:id="d001l163" n="105">Sed cum tota tibi superorum gloria cessit,</l>
                    <l xml:id="d001l164" n="106">Parcere mortali debueras generi.</l>
                    <l xml:id="d001l165" n="107">Non est armatis aequum concurrere nudos,</l>
                    <l xml:id="d001l166" n="108">Vincere mortalem gloria nulla deo.</l>
                    <l xml:id="d001l167" n="109">Aurea tela geris, rapido circumdatus igni,</l>
                    <l xml:id="d001l168" n="110">Attrahis in flammas pectora nostra tuas.</l>
                    <l xml:id="d001l169" n="111">Effugere haud quisquam valet improba tela, nec ulli</l>
                    <l xml:id="d001l170" n="112">Fas est alato te superare pede,</l>
                    <l xml:id="d001l171" n="113">Ventilat a tergo quoniam tibi penna nitenti,</l>
                    <l xml:id="d001l172" n="114">Quam celeres possunt vix superare Noti.</l>
                    <l xml:id="d001l173" n="115">Caecum lumen habes, cernis tamen, improbe, quae sunt</l>
                    <l xml:id="d001l174" n="116">Arte vel ingenio condita sive fide.</l>
                    <l xml:id="d001l175" n="117">In nos debueras fatis melioribus uti</l>
                    <l xml:id="d001l176" n="118">Et superas homini conciliare vices.</l>
                    <l xml:id="d001l177" n="119">Hoc erat imperium maius tibi: vincere summos</l>
                    <l xml:id="d001l178" n="120">Et sinere imbelles vivere more suo.</l>
                    <lb/>
                </div2>
                <div2 xml:id="001c003" type="carmen" met="E">
                    <head>
                        <abbr>7</abbr>
                    </head>
                    <p xml:id="d001l179" n="tit.">7. alloquitur unionem qua donat Fulviam</p>
                    <l xml:id="d001l180" n="1">Candida bacca, meae digitos tactura puellae,</l>
                    <l xml:id="d001l181" n="2">A cuius concha Cypria vecta fuit,</l>
                    <l xml:id="d001l182" n="3">Quam faber in Sicula radiavit Mulciber Aetna,</l>
                    <l xml:id="d001l183" n="4">Quam Steropis fulvo clausit in orbe manus,</l>
                    <l xml:id="d001l184" n="5">Bractea lassarunt cuius fera membra Cyclopum,</l>
                    <l xml:id="d001l185" n="6">Incude in dura dum rude stabat opus,</l>
                    <l xml:id="d001l186" n="7">Attinges si quando manus, quibus urimur et quis</l>
                    <l xml:id="d001l187" n="8">Ante meum tempus cogor adire necem,</l>
                    <l xml:id="d001l188" n="9">Fac teneas nostrum niveo sub pectore nomen,</l>
                    <l xml:id="d001l189" n="10">Obses tu fidei pignus et esse velis.</l>
                    <l xml:id="d001l190" n="11">Ad dominam properas, quae te candore nitenti,</l>
                    <l xml:id="d001l191" n="12">Quae non calcatas vincit in orbe nives,</l>
                    <l xml:id="d001l192" n="13">Virginea qua lecta manu minus alba videntur</l>
                    <l xml:id="d001l193" n="14">Lilia, qua surgunt alba ligustra minus.</l>
                    <l xml:id="d001l194" n="15">Non te poeniteat formosae membra puellae</l>
                    <l xml:id="d001l195" n="16">Tangere: lucidius nam tibi lumen erit.</l>
                    <l xml:id="d001l196" n="17">Ut matutinis radiis percussa nitescit</l>
                    <l xml:id="d001l197" n="18">Gemma magis, lumen sic tibi maius erit,</l>
                    <l xml:id="d001l198" n="19">Cum te lustrabunt vincunt quae lumina solem:</l>
                    <l xml:id="d001l199" n="20">Certabis Phariis lumine margaritis.</l>
                    <l xml:id="d001l200" n="21">Digna Cleopatrae fies gestarier aure,</l>
                    <l xml:id="d001l201" n="22">Romanos bello digna movere duces.</l>
                    <l xml:id="d001l202" n="23">Tu roseis fueris si quando admota labellis,</l>
                    <l xml:id="d001l203" n="24">Quanta tibi dabitur gratia, quantus honor!</l>
                    <l xml:id="d001l204" n="25">Syderei nihil arca Iovis te maius habebit,</l>
                    <l xml:id="d001l205" n="26">Par tibi nullus erit purus in orbe lapis.</l>
                    <l xml:id="d001l206" n="27">Tu quoscumque homines, tali madefacta liquore,</l>
                    <l xml:id="d001l207" n="28">In proprio coges te retinere sinu.</l>
                    <l xml:id="d001l208" n="29">Te cupient reges amplecti; iis grata voluptas,</l>
                    <l xml:id="d001l209" n="30">Iis erit aeternum conspicuumque decus.</l>
                    <l xml:id="d001l210" n="31">Ille liquor quoscumque potest sanare dolores,</l>
                    <l xml:id="d001l211" n="32">Ille liquor mentes reddere corporibus,</l>
                    <l xml:id="d001l212" n="33">Hei mihi, sed duro vinctum per brachia nodo</l>
                    <l xml:id="d001l213" n="34">Me tenet, arbitrio nec sinit esse meo.</l>
                    <l xml:id="d001l214" n="35">Humida anhelanti pugnantibus oscula linguis</l>
                    <l xml:id="d001l215" n="36">Quae data sunt, memori pectore semper erunt.</l>
                    <l xml:id="d001l216" n="37">Haec me perpetuis religatum in amore catenis</l>
                    <l xml:id="d001l217" n="38">Oscula non alibi vivere posse sinunt.</l>
                    <l xml:id="d001l218" n="39">Non Aurora meos seiungere posset amores,</l>
                    <l xml:id="d001l219" n="40">Non quam formosus perculit Endimion;</l>
                    <l xml:id="d001l220" n="41">Illa nec in sylvis lacerum quae flevit Adonem</l>
                    <l xml:id="d001l221" n="42">Dissolvet collo vincula nexa meo.</l>
                    <l xml:id="d001l222" n="43">Nulla meos poterit praedari foemina sensus:</l>
                    <l xml:id="d001l223" n="44">In me quod proprium est Fulvia sola tenet.</l>
                    <l xml:id="d001l224" n="45">Arbitrium haec est sola meum praedata, tenebit</l>
                    <l xml:id="d001l225" n="46">Illud in aeternum, semper et huius ero.</l>
                    <lb/>
                </div2>
                <div2 xml:id="001c004" type="carmen" met="E">
                    <head>
                        <abbr>8</abbr>
                    </head>
                    <p xml:id="d001l226" n="tit.">8. conqueritur quod Fulvia speculi consilio nimium | sibi formosa videatur et eum destituat; | admonet formam nimium esse labilem</p>
                    <l xml:id="d001l227" n="1">Illud formosi quo se speculantur ocelli,</l>
                    <l xml:id="d001l228" n="2">Qui sunt aeterni gloria prima Iovis,</l>
                    <l xml:id="d001l229" n="3">Ut videant quanta superent coelestia luce</l>
                    <l xml:id="d001l230" n="4">Lumina dentque mihi grandia saepe mala,</l>
                    <l xml:id="d001l231" n="5">Aes facit ut miserum spernas me in amore furentem,</l>
                    <l xml:id="d001l232" n="6">Exul et a proprio sim miser hospitio.</l>
                    <l xml:id="d001l233" n="7">At, si firma meum retinebant vincla furorem</l>
                    <l xml:id="d001l234" n="8">Et tibi si fidei quidve timoris erat,</l>
                    <l xml:id="d001l235" n="9">Debuerat speculum nunquam mea solvere vincla,</l>
                    <l xml:id="d001l236" n="10">Tam duram nec te reddere luce tua.</l>
                    <l xml:id="d001l237" n="11">Exemplum vani Narcissi praebeat unda,</l>
                    <l xml:id="d001l238" n="12">Non tali quamvis digna sit haerba rosa.</l>
                    <l xml:id="d001l239" n="13">Vidi ego pampineis oneratas vitibus ulmos,</l>
                    <l xml:id="d001l240" n="14">Quarum decussit bruma repente decus.</l>
                    <l xml:id="d001l241" n="15">Vidimus in bifero viridantia germina Paesto,</l>
                    <l xml:id="d001l242" n="16">Pallida quae subito facta fuere gelu.</l>
                    <l xml:id="d001l243" n="17">Hei mihi, quam miserum est nimium se fidere rebus,</l>
                    <l xml:id="d001l244" n="18">Quas rapit una dies, quas vorat hora brevis!</l>
                    <l xml:id="d001l245" n="19">Nil est perpetuum in terris: vorat omnia tempus;</l>
                    <l xml:id="d001l246" n="20">Anceps forma bonum est et decus illa breve.</l>
                    <l xml:id="d001l247" n="21">Tempus obest formae, sunt omnia subdita morti:</l>
                    <l xml:id="d001l248" n="22">Quicquid sub coelo est lurida fata trahunt.</l>
                    <l xml:id="d001l249" n="23">Qua periere virum tot millia Troia ruitque,</l>
                    <l xml:id="d001l250" n="24">Hanc tandem ad Ditem misit avara dies.</l>
                    <l xml:id="d001l251" n="25">Aetas cuncta rapit, mors improba destruit omne</l>
                    <l xml:id="d001l252" n="26">Et nihil est de quo non velit esse potens.</l>
                    <l xml:id="d001l253" n="27">Illa rapit quodcumque placet, quodcumque decorum,</l>
                    <l xml:id="d001l254" n="28">Formosisque solet semper obesse magis.</l>
                    <l xml:id="d001l255" n="29">Dum rosea est aetas, dum floret culta iuventus,</l>
                    <l xml:id="d001l256" n="30">Utendum est: celeri labitur illa pede.</l>
                    <l xml:id="d001l257" n="31">In te cum suberit tacito pede fessa senectus,</l>
                    <l xml:id="d001l258" n="32">Moerebis dulcis praeteriisse dies.</l>
                    <lb/>
                </div2>
                <div2 xml:id="001c005" type="carmen" met="E">
                    <head>
                        <abbr>9</abbr>
                    </head>
                    <p xml:id="d001l259" n="tit.">9. odio dicit habiturum fenestram | qua sagittis eum feriit Cupido, | dumque vita sit sine labe moriendum esse</p>
                    <l xml:id="d001l260" n="1">Semper erit nostris oculis invisa fenestra</l>
                    <l xml:id="d001l261" n="2">Unde tot in nostrum tela ruere iecur,</l>
                    <l xml:id="d001l262" n="3">Cum mortem auratae mihi non tribuere sagittae,</l>
                    <l xml:id="d001l263" n="4">Adsit cum vitae mors nisi laeta bonae.</l>
                    <l xml:id="d001l264" n="5">Quam nimium poterat felix occumbere Cadmus</l>
                    <l xml:id="d001l265" n="6">Ante cruentatas Martis in angue manus!</l>
                    <l xml:id="d001l266" n="7">Tot miseros natos, tot pignora chara nepotes,</l>
                    <l xml:id="d001l267" n="8">Vidisset nunquam tam fera fata pati.</l>
                    <l xml:id="d001l268" n="9">Quam bene rupissent Priamo sua fila sorores,</l>
                    <l xml:id="d001l269" n="10">Cum fuit Herculea dirruta Troia manu!</l>
                    <l xml:id="d001l270" n="11">Natorum non ille necem, non regna cremari,</l>
                    <l xml:id="d001l271" n="12">Non turpi natas conditione premi,</l>
                    <l xml:id="d001l272" n="13">Non sua vidisset laniari corpora ferro,</l>
                    <l xml:id="d001l273" n="14">Esset Cisseis non imitata canem.</l>
                    <l xml:id="d001l274" n="15">Cedendum dum fata sinunt, dum tempora praebent,</l>
                    <l xml:id="d001l275" n="16">Imponit finem dum Libytina malis.</l>
                    <l xml:id="d001l276" n="17">Nunc vitam infelix extrema per omnia duco,</l>
                    <l xml:id="d001l277" n="18">Inque meum iurant numina cuncta caput.</l>
                    <l xml:id="d001l278" n="19">Cum vacuus curis et eram cum liber ab omni</l>
                    <l xml:id="d001l279" n="20">Servitio, poteram tunc ego morte premi:</l>
                    <l xml:id="d001l280" n="21">Non Amor, insidiae, non me vexasset acerbae</l>
                    <l xml:id="d001l281" n="22">Conditio sortis, non genus omne mali.</l>
                    <l xml:id="d001l282" n="23">Vidi ego qui dulci potuere occumbere morti,</l>
                    <l xml:id="d001l283" n="24">Parva quibus miseram praebuit hora necem.</l>
                    <l xml:id="d001l284" n="25">Vivimus in lachrymis, vita est nihil: omnia perdunt</l>
                    <l xml:id="d001l285" n="26">Tempora, sors variat quae bona sunt hominum.</l>
                    <l xml:id="d001l286" n="27">Urimur, in gelida glacie consumimur igni,</l>
                    <l xml:id="d001l287" n="28">Morteque vivaci pectora nostra iacent.</l>
                    <l xml:id="d001l288" n="29">Omne quod est miserum patimur sub Amore merentes;</l>
                    <l xml:id="d001l289" n="30">Quod sit, amante potest tristius esse nihil.</l>
                    <l xml:id="d001l290" n="31">Dii faciant tantos possim finire dolores</l>
                    <l xml:id="d001l291" n="32">Et fugiat tristi pectore vita meo,</l>
                    <l xml:id="d001l292" n="33">Si mea perpetuo debentur corda dolore</l>
                    <l xml:id="d001l293" n="34">Divelli, nec sit qui mihi praestet opem,</l>
                    <l xml:id="d001l294" n="35">Nullaque mortali generi diuturna voluptas</l>
                    <l xml:id="d001l295" n="36">Detur et hic possit firmius esse nihil.</l>
                    <l xml:id="d001l296" n="37">Saepe mihi dixi fatis venientibus ultro:</l>
                    <l xml:id="d001l297" n="38">"Non est cur fugias, Marce miselle, necem".</l>
                    <l xml:id="d001l298" n="39">Optatis non semper adest sors ultima votis;</l>
                    <l xml:id="d001l299" n="40">Felix o nimium qui sine labe cadit!</l>
                    <lb/>
                </div2>
                <div2 xml:id="001c006" type="carmen" met="E">
                    <head>
                        <abbr>11</abbr>
                    </head>
                    <p xml:id="d001l300" n="tit.">11. de Amore fugitivo Venus alloquitur</p>
                    <l xml:id="d001l301" n="1">Littoreas inter myrtos cum nuda iaceret</l>
                    <l xml:id="d001l302" n="2">Alma Venus, secum nudus et esset Amor</l>
                    <l xml:id="d001l303" n="3">Et suavi Charites implerent carmine littus</l>
                    <l xml:id="d001l304" n="4">Et Paphiae volucres murmura blanda darent,</l>
                    <l xml:id="d001l305" n="5">Seposuit viridi nitidissima gramine membra</l>
                    <l xml:id="d001l306" n="6">Et sua sunt somno lumina pressa gravi.</l>
                    <l xml:id="d001l307" n="7">At se qui facili nescit praebere quieti,</l>
                    <l xml:id="d001l308" n="8">Carpere quem volucris non sinit aura moram,</l>
                    <l xml:id="d001l309" n="9">Clam fugit et tenerae linquit penetralia matris:</l>
                    <l xml:id="d001l310" n="10">Per freta, per terras et per inane volat.</l>
                    <l xml:id="d001l311" n="11">Excutitur somno Venus aurea, nec puer ille</l>
                    <l xml:id="d001l312" n="12">Tangitur et vacuo se videt esse thoro;</l>
                    <l xml:id="d001l313" n="13">Clamat et e roseo suspiria pectore fundit</l>
                    <l xml:id="d001l314" n="14">Et placido tales mittit ab ore sonos:</l>
                    <l xml:id="d001l315" n="15">"Viderit in triviis errantem si quis Amorem,</l>
                    <l xml:id="d001l316" n="16">Qui mea, nescio quo numine, regna fugit,</l>
                    <l xml:id="d001l317" n="17">Perculerit nostras verus si nuncius aures,</l>
                    <l xml:id="d001l318" n="18">Immemor obsequii non erit alma Venus:</l>
                    <l xml:id="d001l319" n="19">Oscula grata dabit, sed si modo duxerit illum,</l>
                    <l xml:id="d001l320" n="20">In se quicquid habet dulcius illa dabit.</l>
                    <l xml:id="d001l321" n="21">Insignis puer est, nitido non ille colore,</l>
                    <l xml:id="d001l322" n="22">Igne sed ardenti corpora nuda tegit.</l>
                    <l xml:id="d001l323" n="23">Ardentes oculos huc illuc vertit et acri</l>
                    <l xml:id="d001l324" n="24">Lumine, non qualis nosse sit ille decet.</l>
                    <l xml:id="d001l325" n="25">Dulcia quae tenero formantur verba palato</l>
                    <l xml:id="d001l326" n="26">Non audita suo verba cadunt domino.</l>
                    <l xml:id="d001l327" n="27">Irato non est quicquam crudelius illo;</l>
                    <l xml:id="d001l328" n="28">Decipit et ficto pectore verba fluunt.</l>
                    <l xml:id="d001l329" n="29">Acriter alludit, munitus et arte dolosa est;</l>
                    <l xml:id="d001l330" n="30">Intonsum caput est, nullus ore pudor.</l>
                    <l xml:id="d001l331" n="31">Illi parva manus, duro tamen utitur arcu,</l>
                    <l xml:id="d001l332" n="32">Quo superos vexat, quo freta saeva quatit,</l>
                    <l xml:id="d001l333" n="33">Tartara quo nequeunt securos ducere somnos,</l>
                    <l xml:id="d001l334" n="34">A cuius nemo vulnere sanus abit.</l>
                    <l xml:id="d001l335" n="35">Explicat a tergo geminas, quibus evolat, alas,</l>
                    <l xml:id="d001l336" n="36">Nil quibus ignotum mundus habere potest.</l>
                    <l xml:id="d001l337" n="37">Hic caeco tangit mortalia pectora telo:</l>
                    <l xml:id="d001l338" n="38">Unde ictus veniant noscere nemo potest.</l>
                    <l xml:id="d001l339" n="39">Et pharetra ex humero multo spectabilis auro</l>
                    <l xml:id="d001l340" n="40">Pendet et ardenti fulmine cuncta quatit.</l>
                    <l xml:id="d001l341" n="41">Omnibus est hostis puer ille, nocentior ipsi;</l>
                    <l xml:id="d001l342" n="42">Quam minima incendit numina magna face!</l>
                    <l xml:id="d001l343" n="43">Illum forte tuo dabitur si iure tenere,</l>
                    <l xml:id="d001l344" n="44">Tu facito illius verbera saepe domes.</l>
                    <l xml:id="d001l345" n="45">Riserit? ah, moveat non te puerilis imago;</l>
                    <l xml:id="d001l346" n="46">Frigida sunt risu mixta venena suo.</l>
                    <l xml:id="d001l347" n="47">Verba dabit? fugias; liquidum mel manat ab ore,</l>
                    <l xml:id="d001l348" n="48">Quo trahit a summo cardine saepe Iovem.</l>
                    <l xml:id="d001l349" n="49">Arma dabit quaecumque gerit: fuge munus amarum,</l>
                    <l xml:id="d001l350" n="50">Ne tangas Stygio munera tincta lacu.</l>
                    <lb/>
                </div2>
                <div2 xml:id="001c007" type="carmen" met="E">
                    <head>
                        <abbr>15</abbr>
                    </head>
                    <p xml:id="d001l351" n="tit.">15. scribit ad Faustum tentasse saepius | ab Amore discedere, sed minime potuisse, | cum fuga nihil prosit amanti</p>
                    <l xml:id="d001l352" n="1">Saepe ego tentavi duris me solvere nodis,</l>
                    <l xml:id="d001l353" n="2">Implicuit collo quos mihi saevus Amor.</l>
                    <l xml:id="d001l354" n="3">Saepe per umbrosas sylvas, per devia rura</l>
                    <l xml:id="d001l355" n="4">Fugi ego flammigeri tela cruenta dei.</l>
                    <l xml:id="d001l356" n="5">Ast ego si peterem Gangem Scythiamque nivosam,</l>
                    <l xml:id="d001l357" n="6">Ad Gangem, ad Scythiam, Fauste, veniret Amor.</l>
                    <l xml:id="d001l358" n="7">Non si Pegaseo veherer per inane caballo</l>
                    <l xml:id="d001l359" n="8">Vinciretque meos aurea penna pedes,</l>
                    <l xml:id="d001l360" n="9">Sive ego Triptholemi currus conscendere possem,</l>
                    <l xml:id="d001l361" n="10">Sive ego Medeae, sive ego, Phoebe, tuos,</l>
                    <l xml:id="d001l362" n="11">Effugere haud possem vibrat quae tela Cupido:</l>
                    <l xml:id="d001l363" n="12">Quo magis effugio, me magis illa petunt.</l>
                    <l xml:id="d001l364" n="13">Ocyus est vento telum quod mittit ab arcu</l>
                    <l xml:id="d001l365" n="14">Securumque potest hoc nihil esse diu.</l>
                    <l xml:id="d001l366" n="15">Omnia devincit deus hic, qui lumine caeco</l>
                    <l xml:id="d001l367" n="16">Ultra Indum et Calpen Sauromathasque videt.</l>
                    <l xml:id="d001l368" n="17">Aurea penna nitet tergo, qua fulgur et auras</l>
                    <l xml:id="d001l369" n="18">Praeterit, in summo qua petit axe Iovem.</l>
                    <l xml:id="d001l370" n="19">Spicula saeva gerit, Cressam gerit ille pharetram</l>
                    <l xml:id="d001l371" n="20">Atque arcum, nivei nobile dentis opus,</l>
                    <l xml:id="d001l372" n="21">Quem magni timuere duces, timuere deique;</l>
                    <l xml:id="d001l373" n="22">Qui si non esset, libera cuncta forent.</l>
                    <l xml:id="d001l374" n="23">Vulnera quae infigit nullo medicamine possunt</l>
                    <l xml:id="d001l375" n="24">Sanari, magicis non et imaginibus.</l>
                    <l xml:id="d001l376" n="25">Gramina Medeae, Aeaeae gramina Circes</l>
                    <l xml:id="d001l377" n="26">Nil in amore valent, nil valet ingenium.</l>
                    <l xml:id="d001l378" n="27">Nos necat et morimur, quam sit ferus agnitus hostis</l>
                    <l xml:id="d001l379" n="28">Sunt et in occulto vulnera facta loco.</l>
                    <l xml:id="d001l380" n="29">Ille oculos in se vertit torquetque medullas;</l>
                    <l xml:id="d001l381" n="30">Nescitur tanti prima ruina mali.</l>
                    <l xml:id="d001l382" n="31">Non loca, non tempus possunt removere furorem:</l>
                    <l xml:id="d001l383" n="32">Verus amor nulla conditione perit.</l>
                    <l xml:id="d001l384" n="33">Longa dies rigidos potuit lenire leones,</l>
                    <l xml:id="d001l385" n="34">Longa dies molli saxa liquore terit,</l>
                    <l xml:id="d001l386" n="35">At non longa dies misero succurrit amanti:</l>
                    <l xml:id="d001l387" n="36">In nostro semper pectore vivit Amor.</l>
                    <l xml:id="d001l388" n="37">Aetatis licet octo meae sint lustra ruentis</l>
                    <l xml:id="d001l389" n="38">Obnubatque meas aspera barba genas,</l>
                    <l xml:id="d001l390" n="39">Concutit ille tamen diro mea pectora telo,</l>
                    <l xml:id="d001l391" n="40">Maior et insurgit pectore flamma meo.</l>
                    <l xml:id="d001l392" n="41">Me duo devincunt oculi, qui sydera vincunt</l>
                    <l xml:id="d001l393" n="42">Et par cum Phoebi lumine lumen habent.</l>
                    <l xml:id="d001l394" n="43">Iis ego non horam possum sperare quietem,</l>
                    <l xml:id="d001l395" n="44">Iis mea libertas vendita tota fuit.</l>
                    <l xml:id="d001l396" n="45">Fulvia me duro retinet sub Amore merentem;</l>
                    <l xml:id="d001l397" n="46">Non sinit alterius, non sinit esse mei.</l>
                    <l xml:id="d001l398" n="47">Me solum illius radii consumere possunt</l>
                    <l xml:id="d001l399" n="48">Et somnum fessis rumpere luminibus.</l>
                    <l xml:id="d001l400" n="49">Fulvia post Manes, dederint modo fata, placebit:</l>
                    <l xml:id="d001l401" n="50">Divinum in tenebris haec mihi lumen erit.</l>
                    <lb/>
                </div2>
                <div2 xml:id="001c008" type="carmen" met="E">
                    <head>
                        <abbr>20</abbr>
                    </head>
                    <p xml:id="d001l402" n="tit.">20. alloquitur Guidarellum, equitem Ravennatem, | ne miretur eum tam faciles Musas habere | quodque semper Amore teneatur; | asserit Fulviam istud utrumque facere</p>
                    <l xml:id="d001l403" n="1">Quod mihi tam faciles veniant in carmina Musae,</l>
                    <l xml:id="d001l404" n="2">Quod nostro numquam pectore cesset Amor,</l>
                    <l xml:id="d001l405" n="3">Miraris, Guidarelle, mei pars maxima cordis;</l>
                    <l xml:id="d001l406" n="4">Desine mirari: Fulvia utrumque facit.</l>
                    <l xml:id="d001l407" n="5">Haec mihi conciliat Phoebum doctusque sorores:</l>
                    <l xml:id="d001l408" n="6">Veh misero! causa est cur ego semper amem.</l>
                    <l xml:id="d001l409" n="7">Non solis nobis datus est Amor, omnia vincit</l>
                    <l xml:id="d001l410" n="8">Numina, non soli pulchra placent homini.</l>
                    <l xml:id="d001l411" n="9">Hoc ego perpetuo crucior malesanus amore,</l>
                    <l xml:id="d001l412" n="10">Ne nimium superis sit mea grata Venus.</l>
                    <l xml:id="d001l413" n="11">Humanum variant genus aspera fata, nec ulli</l>
                    <l xml:id="d001l414" n="12">Cras se victurum dicere posse datur.</l>
                    <l xml:id="d001l415" n="13">Mortales brevis hora rapit, nec tempora possunt</l>
                    <l xml:id="d001l416" n="14">Nec fera sydereis fata nocere choris.</l>
                    <l xml:id="d001l417" n="15">Quid mirare, meum vexat si foemina pectus?</l>
                    <l xml:id="d001l418" n="16">Infelix quid si semper Amore premar?</l>
                    <l xml:id="d001l419" n="17">Amphitryoniades, proles fortissima, qui se</l>
                    <l xml:id="d001l420" n="18">Opposuit monstris, victus Amore fuit.</l>
                    <l xml:id="d001l421" n="19">Caesarie hic puerum insignem formaque decorum</l>
                    <l xml:id="d001l422" n="20">Dilexit, patrio munere fovit Hylam.</l>
                    <l xml:id="d001l423" n="21">Hic puer excipiens quicquid manabat ab ore</l>
                    <l xml:id="d001l424" n="22">Alcidae, toto clarus in orbe fuit.</l>
                    <l xml:id="d001l425" n="23">Extaret medio Phoebus licet altus Olympo.</l>
                    <l xml:id="d001l426" n="24">Hic puer Herculeo iunctus erat lateri.</l>
                    <l xml:id="d001l427" n="25">Hunc illi comitem surgens Aurora tenebat,</l>
                    <l xml:id="d001l428" n="26">Hunc illi comitem Phoebus et occiduus.</l>
                    <l xml:id="d001l429" n="27">Cum bis cantantes passerculae ad alta ruebant</l>
                    <l xml:id="d001l430" n="28">Tecta, quibus matres concinuere suae,</l>
                    <l xml:id="d001l431" n="29">Hoc sine non poterat puero Tirynthius esse:</l>
                    <l xml:id="d001l432" n="30">Tam fuit Herculeo pectore fixus Hylas.</l>
                    <l xml:id="d001l433" n="31">Saepe illum gestare arcum clavamque docebat</l>
                    <l xml:id="d001l434" n="32">Posset ut in fortes connumerare viros.</l>
                    <l xml:id="d001l435" n="33">Aesonides Colchos sed cum properaret Iason</l>
                    <l xml:id="d001l436" n="34">Et comes heroum turba verenda foret,</l>
                    <l xml:id="d001l437" n="35">Iis una intrepidus ditem properavit Iolcon,</l>
                    <l xml:id="d001l438" n="36">Quem tulit Alcmene filia Midatidis.</l>
                    <l xml:id="d001l439" n="37">Est secum peramatus Hylas, conscendit in Argo</l>
                    <l xml:id="d001l440" n="38">Lecta cohors procerum; nat freta longa ratis.</l>
                    <l xml:id="d001l441" n="39">Non haec Cyaneas tetigit ratis; evolat omne</l>
                    <l xml:id="d001l442" n="40">Illa fretum, ad Phasim navigat incolumis.</l>
                    <l xml:id="d001l443" n="41">Evolat, ut vastum volucrum regina profundum:</l>
                    <l xml:id="d001l444" n="42">Sese firmarunt hac rate Cyaneae.</l>
                    <l xml:id="d001l445" n="43">Iamque mare attigerant linquentes Pleiades axem,</l>
                    <l xml:id="d001l446" n="44">Agnus et inde novus coeperat esse satur.</l>
                    <l xml:id="d001l447" n="45">Ver erat: heroum iam flos conscenderat Argo,</l>
                    <l xml:id="d001l448" n="46">Hellespontiacas illa secabat aquas.</l>
                    <l xml:id="d001l449" n="47">Tertia lux aderat: miscebant aequora venti,</l>
                    <l xml:id="d001l450" n="48">Radebat pelagus nauta Propontiacum.</l>
                    <l xml:id="d001l451" n="49">Cessarant venti in portu, iamque arva tenebant</l>
                    <l xml:id="d001l452" n="50">Cianeum heroes, pascua laeta bovum.</l>
                    <l xml:id="d001l453" n="51">Descendunt timidi in littus, convivia circum</l>
                    <l xml:id="d001l454" n="52">Transtra parant, sternunt languida membra solo.</l>
                    <l xml:id="d001l455" n="53">Commoda stibadiis palus hic per amoena iacebat,</l>
                    <l xml:id="d001l456" n="54">Cyperon pungens vellitur, hic butumon.</l>
                    <l xml:id="d001l457" n="55">Flavus Hylas quaerebat aquas urnamque gerebat,</l>
                    <l xml:id="d001l458" n="56">Ut dominis potum traderet ille suis.</l>
                    <l xml:id="d001l459" n="57">Alcidae Thelamon socius fuit: ambo sedebant</l>
                    <l xml:id="d001l460" n="58">Mensa una, ambobus gratus et unus erat;</l>
                    <l xml:id="d001l461" n="59">Gratus Hylas, madidas qui dum pede conterit herbas,</l>
                    <l xml:id="d001l462" n="60">Invenit in viridi gramine fontis aquam.</l>
                    <l xml:id="d001l463" n="61">Caeruleum hic surgit chelidonion atque adianton</l>
                    <l xml:id="d001l464" n="62">Et viret hic apium, gramen et omne tenax.</l>
                    <l xml:id="d001l465" n="63">Stant mediis in aquis nymphae ducuntque choreas</l>
                    <l xml:id="d001l466" n="64">Et non mortali carmina voce canunt.</l>
                    <l xml:id="d001l467" n="65">Nymphae non mites sed agrestia numina, nymphae</l>
                    <l xml:id="d001l468" n="66">Eunica et Mallis verque Nychia tuens.</l>
                    <l xml:id="d001l469" n="67">Intendebat aquis urnam puer ipse capacem,</l>
                    <l xml:id="d001l470" n="68">Urna erat et nitidis aurea mersa vadis,</l>
                    <l xml:id="d001l471" n="69">Cum videre manus et candida brachia nymphae,</l>
                    <l xml:id="d001l472" n="70">Brachia quae poterant exuperare nives.</l>
                    <l xml:id="d001l473" n="71">Accurrunt, rapiunt puerum merguntque sub undis:</l>
                    <l xml:id="d001l474" n="72">Effera tam subito pectora fixit Amor.</l>
                    <l xml:id="d001l475" n="73">Totus Hylas in aquis ruit, ut delabitur astrum</l>
                    <l xml:id="d001l476" n="74">Ignitum coelo, quod mare sorbet aquis.</l>
                    <l xml:id="d001l477" n="75">Aspirant venti: "date vela, insurgite remis",</l>
                    <l xml:id="d001l478" n="76">Typhis ait; socii sydera clara vocant.</l>
                    <l xml:id="d001l479" n="77">Flebat Hylas; verbis nymphae solantur amicis</l>
                    <l xml:id="d001l480" n="78">Inque suo flentem continuere sinu.</l>
                    <l xml:id="d001l481" n="79">"Siste puer lachrymas et mollibus utere nymphis:</l>
                    <l xml:id="d001l482" n="80">Nostra sub amplexu est vita salusque tuo".</l>
                    <l xml:id="d001l483" n="81">Iratus furit Alcides, circumdat et omne</l>
                    <l xml:id="d001l484" n="82">Littus et arma gerit sanguinolenta manu.</l>
                    <l xml:id="d001l485" n="83">Clamat Hylam quantum guttur diffundere vocem</l>
                    <l xml:id="d001l486" n="84">Permittit, puer est saepe vocatus Hylas.</l>
                    <l xml:id="d001l487" n="85">Saepe vocatur Hylas, clamoribus intonat aether:</l>
                    <l xml:id="d001l488" n="86">Respondit tenui voce petitus Hylas.</l>
                    <l xml:id="d001l489" n="87">Hac voce Alcides stupet inscius et fluat unde</l>
                    <l xml:id="d001l490" n="88">Cogitat: unda vetat noscere vocis iter.</l>
                    <l xml:id="d001l491" n="89">Quo petat attonitus nescit, nemora invia lustrat,</l>
                    <l xml:id="d001l492" n="90">Per duros sentes commovet ille gradus.</l>
                    <l xml:id="d001l493" n="91">Ut leo quem movit summo de vertice montis</l>
                    <l xml:id="d001l494" n="92">Rupibus amissa matre gemens hinulus,</l>
                    <l xml:id="d001l495" n="93">Sic montes vallesque petit Tirynthius heros,</l>
                    <l xml:id="d001l496" n="94">Sic penetrat sylvas, sic nemus omne terit.</l>
                    <l xml:id="d001l497" n="95">O miseri, o tristes, o duro sydere nati,</l>
                    <l xml:id="d001l498" n="96">Aliger assiduo quos premit igne deus!</l>
                    <l xml:id="d001l499" n="97">Quae loca, quos montes, quae non spelaea ferarum</l>
                    <l xml:id="d001l500" n="98">Circuit Alcmenae maxima progenies?</l>
                    <l xml:id="d001l501" n="99">Non comites subeunt cordi, non fortis Iason:</l>
                    <l xml:id="d001l502" n="100">Est solus tristi mente retentus Hylas.</l>
                    <l xml:id="d001l503" n="101">Velatae antemnae, remis stat Graia iuventus;</l>
                    <l xml:id="d001l504" n="102">"Alcide" e summa navita puppe vocat.</l>
                    <l xml:id="d001l505" n="103">Immemor ille sui graditur quo ducit Erinis:</l>
                    <l xml:id="d001l506" n="104">Tota furit toto pectore saeva Venus.</l>
                    <l xml:id="d001l507" n="105">Dulcis Hylas inter ludit et ille choros.</l>
                    <l xml:id="d001l508" n="106">Amphitryoniadem profugum putat ipsa iuventus</l>
                    <l xml:id="d001l509" n="107">Velaque dat ventis, puppis et icta volat.</l>
                    <l xml:id="d001l510" n="108">Ille pedes Colchos lachrymans oculosque retortos</l>
                    <l xml:id="d001l511" n="109">Tendit et innumera voce poposcit Hylam.</l>
                    <l xml:id="d001l512" n="110">Quid mirum, Alcides tenero cum cessit amori,</l>
                    <l xml:id="d001l513" n="111">Si mea sunt saevis subdita colla iugis?</l>
                    <l xml:id="d001l514" n="112">Hic pueri exarsit facili vexatus amore,</l>
                    <l xml:id="d001l515" n="113">Improbior nostro pectore flamma viget.</l>
                    <l xml:id="d001l516" n="114">Non sum ego servitio, non turpi obnoxius igni,</l>
                    <l xml:id="d001l517" n="115">De nihilo non est lauta Minerva mihi.</l>
                    <l xml:id="d001l518" n="116">Fulvia me miserum nitidis consumit ocellis,</l>
                    <l xml:id="d001l519" n="117">Ipse quibus, cum vult, numina torquet Amor.</l>
                    <l xml:id="d001l520" n="118">Ludere cum pueris facile est, retinere puellas</l>
                    <l xml:id="d001l521" n="119">Hoc est Herculeum vincere posse robur.</l>
                    <l xml:id="d001l522" n="120">Forma tumet, nitidae stat iuncta superbia formae,</l>
                    <l xml:id="d001l523" n="121">Foemineum varium est et sine iure genus.</l>
                    <lb/>
                </div2>
                <div2 xml:id="001c009" type="carmen" met="E">
                    <head>
                        <abbr>25</abbr>
                    </head>
                    <p xml:id="d001l524" n="tit.">25. scribit ad dominum Franciscum Siccum Arragonium, | equitem magnificum, de ingratitudine patriae in eum</p>
                    <l xml:id="d001l525" n="1">Iam tumefacta volant pluviis mea lintea ventis,</l>
                    <l xml:id="d001l526" n="2">Ut miseram frangant in fera saxa ratem,</l>
                    <l xml:id="d001l527" n="3">Laedave, quae possint aliquam praebere salutem,</l>
                    <l xml:id="d001l528" n="4">Ostendit nido sydera nulla suo.</l>
                    <l xml:id="d001l529" n="5">Omnia sunt madidis circumdata lumina nimbis,</l>
                    <l xml:id="d001l530" n="6">Exitiumque meum numina cuncta volunt.</l>
                    <l xml:id="d001l531" n="7">Haec ego cum videam, votis quid numina tento?</l>
                    <l xml:id="d001l532" n="8">Manat ab irato nostra ruina Iove.</l>
                    <l xml:id="d001l533" n="9">Quid laceram scopulis conor detrudere puppim?</l>
                    <l xml:id="d001l534" n="10">Expedit imbriferis me dare vela Notis.</l>
                    <l xml:id="d001l535" n="11">Non ego sum tanti superas qui vertere mentes,</l>
                    <l xml:id="d001l536" n="12">Fortunae valeam qui retinere rotam.</l>
                    <l xml:id="d001l537" n="13">Quid mea fata moror? coeli fera sydera poscunt</l>
                    <l xml:id="d001l538" n="14">Ut patria caream destituarque mea,</l>
                    <l xml:id="d001l539" n="15">Exul in ignota tumuler vel vexer arena,</l>
                    <l xml:id="d001l540" n="16">Ossa et inhumanis sint mea fracta feris.</l>
                    <l xml:id="d001l541" n="17">Effugiam ingrati temeraria murmura vulgi</l>
                    <l xml:id="d001l542" n="18">Exiliumque meum dedecus urbis erit.</l>
                    <l xml:id="d001l543" n="19">Cognita cum fuerit, superat quae sydera, virtus</l>
                    <l xml:id="d001l544" n="20">Et cui non possunt fata nocere diu,</l>
                    <l xml:id="d001l545" n="21">In patriam cadet omne scelus, nec dicar ab ullo</l>
                    <l xml:id="d001l546" n="22">Tam miseri exilii conscius esse mei;</l>
                    <l xml:id="d001l547" n="23">Et mea si quis erit statuet qui iura tueri,</l>
                    <l xml:id="d001l548" n="24">Hoc patrocinio non erit ille reus.</l>
                    <l xml:id="d001l549" n="25">Estne novus furor hic patriae deperdere civem?</l>
                    <l xml:id="d001l550" n="26">Non ita me divi pignora mater amat.</l>
                    <l xml:id="d001l551" n="27">Prodessem ut patriae studio mea tempora trivi</l>
                    <l xml:id="d001l552" n="28">Et data sunt patriae quae periere bona,</l>
                    <l xml:id="d001l553" n="29">Et natale solum miseri nil curat alumni:</l>
                    <l xml:id="d001l554" n="30">Hei mihi sunt sterili semina missa solo!</l>
                    <l xml:id="d001l555" n="31">Si parvis maiora licet componere rebus,</l>
                    <l xml:id="d001l556" n="32">Est mea sors magnis aequiparanda viris.</l>
                    <l xml:id="d001l557" n="33">Celsa triumphalis posuit qui moenia Romae,</l>
                    <l xml:id="d001l558" n="34">Milite confossus decidit ille rudi.</l>
                    <l xml:id="d001l559" n="35">Qui Veios multa furibundos caede subegit,</l>
                    <l xml:id="d001l560" n="36">Ipse peculator pulsus ab Urbe fuit.</l>
                    <l xml:id="d001l561" n="37">Qui Tyrio patriae morientia moenia bello</l>
                    <l xml:id="d001l562" n="38">Servavit, parvo contegit ossa solo.</l>
                    <l xml:id="d001l563" n="39">Huius ego immeriti referam quid vincula fratris,</l>
                    <l xml:id="d001l564" n="40">Qui bello Anthioci debilitavit opes?</l>
                    <l xml:id="d001l565" n="41">Ille Numantinum domuit qui Marte furorem</l>
                    <l xml:id="d001l566" n="42">Non necis ultorem sensit adesse suae.</l>
                    <l xml:id="d001l567" n="43">Qui domuit plebi tribuentem iugera Gracchum,</l>
                    <l xml:id="d001l568" n="44">Inter Pergameos occidit ille Lares,</l>
                    <l xml:id="d001l569" n="45">Et tantae extinguens incendia maxima flammae,</l>
                    <l xml:id="d001l570" n="46">Publius in Sicula Lentulus urbe perit.</l>
                    <l xml:id="d001l571" n="47">Improba qui Maelii turbavit vota furentis,</l>
                    <l xml:id="d001l572" n="48">Servilius patrio est iussus abire solo.</l>
                    <l xml:id="d001l573" n="49">Qui Latii populos foedavit Marte cruento,</l>
                    <l xml:id="d001l574" n="50">Hannibal, e Tyria, ne cadat, urbe fugit.</l>
                    <l xml:id="d001l575" n="51">Fatidica divum numero qui voce locatus</l>
                    <l xml:id="d001l576" n="52">Percussus saxo est saepeque fusus humo.</l>
                    <l xml:id="d001l577" n="53">Thesea, quo nimium viguerunt principe Athenae,</l>
                    <l xml:id="d001l578" n="54">Iusserunt parva fata subire Tyro.</l>
                    <l xml:id="d001l579" n="55">Illum ego non memorem, quem doctum dixit Apollo,</l>
                    <l xml:id="d001l580" n="56">Qui sanctas leges, qui pia iura tulit?</l>
                    <l xml:id="d001l581" n="57">Attica consilio cuius si freta fuisset</l>
                    <l xml:id="d001l582" n="58">Aeterno imperio terra potita foret.</l>
                    <l xml:id="d001l583" n="59">Et qui Persarum tot millia tradidit Orco</l>
                    <l xml:id="d001l584" n="60">Extinctus foedo est carcere Milciades.</l>
                    <l xml:id="d001l585" n="61">Qui Xersem ad Persas cymba migrare coegit</l>
                    <l xml:id="d001l586" n="62">Taurino ante hostem sanguine potus obit.</l>
                    <l xml:id="d001l587" n="63">Iustus Aristides nimia probitate fugatur</l>
                    <l xml:id="d001l588" n="64">Et secum patriae iura fidemque trahit.</l>
                    <l xml:id="d001l589" n="65">Alcanori portum patriae qui tradidit urbis,</l>
                    <l xml:id="d001l590" n="66">Haud potuit mortem hic effugere ingenio.</l>
                    <l xml:id="d001l591" n="67">Tityrus, ingratae quamvis sua traderet urbi</l>
                    <l xml:id="d001l592" n="68">Munera, non potuit pellere ventre famem:</l>
                    <l xml:id="d001l593" n="69">Formosae at postquam dulces Amaryllidis umbras</l>
                    <l xml:id="d001l594" n="70">Attigit, ille satur venit ad arma virum.</l>
                    <l xml:id="d001l595" n="71">Sunt etiam vates heroes inter habendi:</l>
                    <l xml:id="d001l596" n="72">Est aliquid sacrum quod tueatur opus.</l>
                    <l xml:id="d001l597" n="73">Si mea puppis erit vento deducta sereno,</l>
                    <l xml:id="d001l598" n="74">Anchora fundabit si mihi firma ratem,</l>
                    <l xml:id="d001l599" n="75">Perpetuum nostro carmen manabit ab ore:</l>
                    <l xml:id="d001l600" n="76">Tu mihi Moecenas, tu mihi Caesar eris.</l>
                    <l xml:id="d001l601" n="77">Tunc monumenta dabo, quae non fera tempora carpent,</l>
                    <l xml:id="d001l602" n="78">Et fiam patriae fama secunda meae.</l>
                    <l xml:id="d001l603" n="79">Quid queror, o, demens? Virtutis gloria rebus</l>
                    <l xml:id="d001l604" n="80">Noscitur adversis et magis illa nitet.</l>
                    <l xml:id="d001l605" n="81">Si non vexassent rabidi mea lintea venti,</l>
                    <l xml:id="d001l606" n="82">Ingenium nullus nosset in orbe meum;</l>
                    <l xml:id="d001l607" n="83">Non mea magnanimo placuisset fistula Bembo,</l>
                    <l xml:id="d001l608" n="84">Aeternum cuius nomen amore feram.</l>
                    <l xml:id="d001l609" n="85">Haec mala, quae patior, nostrae spes una salutis</l>
                    <l xml:id="d001l610" n="86">Sicce tibi aeternum nomen in orbe dabunt:</l>
                    <l xml:id="d001l611" n="87">Namque giganteo referam tua gesta triumpho,</l>
                    <l xml:id="d001l612" n="88">Fiet et aethereo par tua fama Iovi;</l>
                    <l xml:id="d001l613" n="89">Et si tanto operi tempus nec fata nocebunt,</l>
                    <l xml:id="d001l614" n="90">Non nisi te lecto fama perennis erit.</l>
                    <lb/>
                </div2>
                <div2 xml:id="001c010" type="carmen" met="E">
                    <head>
                        <abbr>33</abbr>
                    </head>
                    <p xml:id="d001l615" n="tit.">33. ad Philean Roverellam, archiepiscopum Ravennae, | cui auguratur pontificatum</p>
                    <l xml:id="d001l616" n="1">Philea, quem sacra suum Capitolia regem,</l>
                    <l xml:id="d001l617" n="2">Martia Pontificem quem sibi Roma cupit,</l>
                    <l xml:id="d001l618" n="3">Cuius in immensum tollunt se robora coelum,</l>
                    <l xml:id="d001l619" n="4">Robora syderei maxima fama Iovis,</l>
                    <l xml:id="d001l620" n="5">Auguror en veniet cum tu, fidissime rerum,</l>
                    <l xml:id="d001l621" n="6">Dicere custos Urbis et esse pater;</l>
                    <l xml:id="d001l622" n="7">Auguror en veniet cum tu, mitissime praesul,</l>
                    <l xml:id="d001l623" n="8">Totius Latii pastor et orbis eris.</l>
                    <l xml:id="d001l624" n="9">Non hoc fata volunt extendi tempus in aevum;</l>
                    <l xml:id="d001l625" n="10">Tot bona sunt longa non retinenda die.</l>
                    <l xml:id="d001l626" n="11">Scandere tunc superas auras tua robora cernam,</l>
                    <l xml:id="d001l627" n="12">Pastus et hoc dulci robore mundus erit.</l>
                    <l xml:id="d001l628" n="13">Haec primum genus humanum pavere sub antris,</l>
                    <l xml:id="d001l629" n="14">Saucia cum nundum vomere terra foret.</l>
                    <l xml:id="d001l630" n="15">Iuppiter hac viridi cinxit sua tempora fronde:</l>
                    <l xml:id="d001l631" n="16">Naturae est vere Iuppiter ipse pater.</l>
                    <l xml:id="d001l632" n="17">Glans aluit veteres, hac arbore saecla fuerunt</l>
                    <l xml:id="d001l633" n="18">Aurea, pacem homines hac coluere dape.</l>
                    <l xml:id="d001l634" n="19">Nullum crimen erat genialis ab arbore glandis,</l>
                    <l xml:id="d001l635" n="20">Insidiae nullae, nullus in orbe labor.</l>
                    <l xml:id="d001l636" n="21">Sponte cibum tellus, potum praebebat et unda,</l>
                    <l xml:id="d001l637" n="22">Quam minimo fuerat munere quisque satur.</l>
                    <l xml:id="d001l638" n="23">Quisque suo contentus erat quo viveret agro;</l>
                    <l xml:id="d001l639" n="24">Sulcarat nundum navis onusta fretum,</l>
                    <l xml:id="d001l640" n="25">Lintea nec Zephyrus tumefecerat ulla nec Eurus,</l>
                    <l xml:id="d001l641" n="26">Turbarant nundum flamina dira Iovem.</l>
                    <l xml:id="d001l642" n="27">Non mercator opes, non fulvum advexerat aurum,</l>
                    <l xml:id="d001l643" n="28">Nec fuit in rubro bacca reperta mari.</l>
                    <l xml:id="d001l644" n="29">Non bellum, non ensis erat, pax sola per orbem</l>
                    <l xml:id="d001l645" n="30">Et tranquilla quies, dulcis et ardor erat.</l>
                    <l xml:id="d001l646" n="31">Tergemino fueris cum tu diademate cinctus,</l>
                    <l xml:id="d001l647" n="32">Te pastore, pius tunc volet esse Deus;</l>
                    <l xml:id="d001l648" n="33">Illice mella cadent, decurrent flumina lactis;</l>
                    <l xml:id="d001l649" n="34">Hos Astraea Lares tunc habitare volet.</l>
                    <l xml:id="d001l650" n="35">Tunc ego grandiloquo referam tua gesta cothurno,</l>
                    <l xml:id="d001l651" n="36">Aeternumque meo carmine robur erit.</l>
                    <l xml:id="d001l652" n="37">Interea nostros fas est cantemus amores,</l>
                    <l xml:id="d001l653" n="38">Detentus quali simque ego servitio.</l>
                    <lb/>
                </div2>
                <div2 xml:id="001c011" type="carmen" met="E">
                    <head>
                        <abbr>36</abbr>
                    </head>
                    <p xml:id="d001l654" n="tit.">36. ad magnificum equitem dominum | Franciscum Arragonium, cui se plurimum commendat</p>
                    <l xml:id="d001l655" n="1">Currimus huc tandem, nostrae spes maxima vitae;</l>
                    <l xml:id="d001l656" n="2">Tu mihi praesidium, tu mihi certa salus.</l>
                    <l xml:id="d001l657" n="3">Heu, cecidere meae felicia vela carinae,</l>
                    <l xml:id="d001l658" n="4">Traxit in adversas haec ferus Auster aquas.</l>
                    <l xml:id="d001l659" n="5">Contremit irati pelagi mea puppis in undis;</l>
                    <l xml:id="d001l660" n="6">Deficiunt remi, deficiunt animi.</l>
                    <l xml:id="d001l661" n="7">Ipse licet pulsem summi pede regna Tonantis,</l>
                    <l xml:id="d001l662" n="8">Clausa mihi sine te regna Tonantis erunt.</l>
                    <l xml:id="d001l663" n="9">Te sydus clarum infelix ego navita posco,</l>
                    <l xml:id="d001l664" n="10">Certa magis nescit quae petat astra ratis.</l>
                    <l xml:id="d001l665" n="11">Omnia sunt infesta meae coelestia cymbae</l>
                    <l xml:id="d001l666" n="12">Numina, me iactant in fera saxa Noti.</l>
                    <l xml:id="d001l667" n="13">Pollucem fracto videam vel Castora malo:</l>
                    <l xml:id="d001l668" n="14">Ducantur placidis lintea syderibus.</l>
                    <l xml:id="d001l669" n="15">Auxilium miseris et opem praebere deorum est;</l>
                    <l xml:id="d001l670" n="16">In te numen habes: utere more dei.</l>
                    <l xml:id="d001l671" n="17">Cum venti posuere, ferus nec saevit in undis</l>
                    <l xml:id="d001l672" n="18">Neptunus, quis erit qui Iovis optet opem?</l>
                    <l xml:id="d001l673" n="19">Cum freta saeva tument, cum surgunt aethere nimbi,</l>
                    <l xml:id="d001l674" n="20">Tunc opus est votis, tunc opus auxilio.</l>
                    <l xml:id="d001l675" n="21">Me fera iactat hyems, diris iam mergor ab undis,</l>
                    <l xml:id="d001l676" n="22">Auxilium misero deprecor; affer opem,</l>
                    <l xml:id="d001l677" n="23">Vince meam sortem, rabidum compesce furorem:</l>
                    <l xml:id="d001l678" n="24">Aeolus imperium praestitit omne tibi.</l>
                    <l xml:id="d001l679" n="25">Dura licet misero dederint mihi fila sorores,</l>
                    <l xml:id="d001l680" n="26">Vince tamen vitae stamina dura meae.</l>
                    <l xml:id="d001l681" n="27">Omnia cum fuerint nostrae contraria menti</l>
                    <l xml:id="d001l682" n="28">Sydera, si vinces gloria maior erit.</l>
                    <l xml:id="d001l683" n="29">Alcidae est aliquid nodosam evellere clavam</l>
                    <l xml:id="d001l684" n="30">Deque manu summi fulmina posse Iovis.</l>
                    <l xml:id="d001l685" n="31">Naufragio liceat certam praebere salutem,</l>
                    <l xml:id="d001l686" n="32">E scopulis laceram trudere velle ratem.</l>
                    <lb/>
                </div2>
                <div2 xml:id="001c012" type="carmen" met="E">
                    <head>
                        <abbr>38</abbr>
                    </head>
                    <p xml:id="d001l687" n="tit.">38. bellum a Noricis Venetis illatum narrat: | Ioannem Burgium commendat, qui pedites selegit</p>
                    <l xml:id="d001l688" n="1">Barbara turba furit Venetumque miserrima bello</l>
                    <l xml:id="d001l689" n="2">Imperium rigido dilaniare cupit.</l>
                    <l xml:id="d001l690" n="3">Quid faciat sana secernit mente Senatus,</l>
                    <l xml:id="d001l691" n="4">Omnia consilio discutit ille gravi.</l>
                    <l xml:id="d001l692" n="5">Eligitur rerum Venetum cui summa potestas:</l>
                    <l xml:id="d001l693" n="6">Burgius, eloquio clarus et ingenio.</l>
                    <l xml:id="d001l694" n="7">Aera capit cursuque cito petit ille Ravennam;</l>
                    <l xml:id="d001l695" n="8">Hic peditum turbam Marte favente facit.</l>
                    <l xml:id="d001l696" n="9">Non alit hos Renus, non hos binominis Istri</l>
                    <l xml:id="d001l697" n="10">Arva, sed Aemiliae protulit ora viae.</l>
                    <l xml:id="d001l698" n="11">Indulgent vino non ii sed Marte cruento</l>
                    <l xml:id="d001l699" n="12">Oppositum est quicquid sub sua iura trahunt.</l>
                    <l xml:id="d001l700" n="13">Cognati retinent primordia nominis et se</l>
                    <l xml:id="d001l701" n="14">Noscunt Romano sanguine habere genus.</l>
                    <l xml:id="d001l702" n="15">Ante oculos Marius multo spectabilis auro</l>
                    <l xml:id="d001l703" n="16">Astat et insigni stemmate ad arma vocat.</l>
                    <l xml:id="d001l704" n="17">Ostentat dederit quantam tibi, Teutone, cladem,</l>
                    <l xml:id="d001l705" n="18">Flumina quaeve tuo tincta cruore cadant.</l>
                    <l xml:id="d001l706" n="19">Fulminat hic multa clarus virtute Robertus,</l>
                    <l xml:id="d001l707" n="20">Excelsum cuius nomen ad astra volat.</l>
                    <l xml:id="d001l708" n="21">Hoc solo vires assumit nomine miles,</l>
                    <l xml:id="d001l709" n="22">Hostibus hoc solo nomine tela cadunt.</l>
                    <l xml:id="d001l710" n="23">Talia credendum est de se monumenta daturum,</l>
                    <l xml:id="d001l711" n="24">Qualia nec prisci contribuistis avi;</l>
                    <l xml:id="d001l712" n="25">Milite tam forti certa est victoria, tanti</l>
                    <l xml:id="d001l713" n="26">Est ducis insigni nomine certus honos.</l>
                    <l xml:id="d001l714" n="27">Suffragio Venetum dux est electus ad arma,</l>
                    <l xml:id="d001l715" n="28">Ingenio Burgi miles ad arma venit.</l>
                    <l xml:id="d001l716" n="29">Quicquid praeclarum vel dignum nomine fiet,</l>
                    <l xml:id="d001l717" n="30">Burgius huius erit non quota causa meus.</l>
                    <lb/>
                </div2>
                <div2 xml:id="001c013" type="carmen" met="E">
                    <head>
                        <abbr>42</abbr>
                    </head>
                    <p xml:id="d001l718" n="tit.">42. ad Pyrrhum Donatum amori nullum esse remedium, | nisi uti pacientia</p>
                    <l xml:id="d001l719" n="1">Conquereris nimio quod sis vexatus amore,</l>
                    <l xml:id="d001l720" n="2">Quod nequeas uno vivere pace die,</l>
                    <l xml:id="d001l721" n="3">Daelia quod totam videat te saeva per urbem</l>
                    <l xml:id="d001l722" n="4">Currere, ut algentes qui canis horret aquas;</l>
                    <l xml:id="d001l723" n="5">Te dira exustum flamma victumque catenis</l>
                    <l xml:id="d001l724" n="6">Cernat et haec misero non tibi tradat opem.</l>
                    <l xml:id="d001l725" n="7">Desine iam vanas effundere, Pyrrhe, querelas:</l>
                    <l xml:id="d001l726" n="8">Est Amor irato surdior ipse freto.</l>
                    <l xml:id="d001l727" n="9">Ille magis saevit media cum morte teneri</l>
                    <l xml:id="d001l728" n="10">Nos videt; heu, nullo flectitur obsequio.</l>
                    <l xml:id="d001l729" n="11">Quo magis asper Amor miseros nos torquet amantes,</l>
                    <l xml:id="d001l730" n="12">Tanto maiores ventilat ille faces.</l>
                    <l xml:id="d001l731" n="13">Blandiciis trahit in flammas, nos urit amantes,</l>
                    <l xml:id="d001l732" n="14">Implicat et visco pectora nostra suo.</l>
                    <l xml:id="d001l733" n="15">Aucupio capiuntur aves, capiuntur amantes,</l>
                    <l xml:id="d001l734" n="16">Aucupio in saevos ducimur, heu, laqueos.</l>
                    <l xml:id="d001l735" n="17">Crede mihi, non est tutum se credere amori:</l>
                    <l xml:id="d001l736" n="18">Semper in extrema sorte tenetur amans.</l>
                    <l xml:id="d001l737" n="19">Quisquis amore tenetur eat semotus ab omni</l>
                    <l xml:id="d001l738" n="20">Munere naturae, se nihil esse putet.</l>
                    <l xml:id="d001l739" n="21">Lex datur haec illis, vexat quos igne Cupido:</l>
                    <l xml:id="d001l740" n="22">Sint ut ab humana conditione procul.</l>
                    <l xml:id="d001l741" n="23">Morte iacent vivi in media; torquemur ab omni</l>
                    <l xml:id="d001l742" n="24">Supplicio, nec amor sed furor excruciat.</l>
                    <l xml:id="d001l743" n="25">Haerbarum inventor Phoebus medicaeque repertor</l>
                    <l xml:id="d001l744" n="26">Artis et horrendas doctus adire feras,</l>
                    <l xml:id="d001l745" n="27">Heu, nunquam vellet sprevisse Cupidinis arcum:</l>
                    <l xml:id="d001l746" n="28">Sensit ab adducto spicula missa bove.</l>
                    <l xml:id="d001l747" n="29">Sensit Amyclaeae combustus amore puellae</l>
                    <l xml:id="d001l748" n="30">In magnos possint quam fera tela deos.</l>
                    <l xml:id="d001l749" n="31">O quotiens dixit: "certe mea dura sagitta,</l>
                    <l xml:id="d001l750" n="32">Est tamen aligeri durior illa dei.</l>
                    <l xml:id="d001l751" n="33">Ille quidem fixit mea pectora, nec datur ulla</l>
                    <l xml:id="d001l752" n="34">Sanare immensum, veh, mihi vulnus ope.</l>
                    <l xml:id="d001l753" n="35">Me miserum! sprevi qui saeva Cupidinis arma;</l>
                    <l xml:id="d001l754" n="36">Me miserum! Daphnes uror amore gravi.</l>
                    <l xml:id="d001l755" n="37">Me fugit illa tamen, nostros nec curat amores,</l>
                    <l xml:id="d001l756" n="38">Me sinit in mediis ignibus illa mori.</l>
                    <l xml:id="d001l757" n="39">Nympha mane, ne sperne tuum crudelis amantem:</l>
                    <l xml:id="d001l758" n="40">Non hostis sed amans te, mea nympha, sequor.</l>
                    <l xml:id="d001l759" n="41">Quem fugias nescis, spernas quae gaudia nescis,</l>
                    <l xml:id="d001l760" n="42">Nec quem conaris perdere posse deum.</l>
                    <l xml:id="d001l761" n="43">Aspera, si scires certe moderatior esses,</l>
                    <l xml:id="d001l762" n="44">Utile narrares ipsa fuisse piam.</l>
                    <l xml:id="d001l763" n="45">Non de plebe deus, sed sum qui lumina mundo,</l>
                    <l xml:id="d001l764" n="46">Heu, tribuo et quo nil pulchrius orbis habet;</l>
                    <l xml:id="d001l765" n="47">Haerba nec est oculis quae non sit cognita nostris;</l>
                    <l xml:id="d001l766" n="48">Sanantur nostra vulnera cuncta manu.</l>
                    <l xml:id="d001l767" n="49">Infelix moeror, non sunt mea pectora telo</l>
                    <l xml:id="d001l768" n="50">Icta gravi? nostra nec relevamur ope.</l>
                    <l xml:id="d001l769" n="51">Nympha mane, caveas laedant ne candida sentes</l>
                    <l xml:id="d001l770" n="52">Crura tibi, ne sim causa doloris ego.</l>
                    <l xml:id="d001l771" n="53">Colla nives et labra rosas, tua lumina vincunt</l>
                    <l xml:id="d001l772" n="54">Sydera, me cruciant quae tua membra latent".</l>
                    <l xml:id="d001l773" n="55">Illa fugit sequiturque deus non passibus aequis,</l>
                    <l xml:id="d001l774" n="56">Iamque manu apprehendit, sed tamen illa fugit.</l>
                    <l xml:id="d001l775" n="57">Et petit illa deos et opem dent numina poscit,</l>
                    <l xml:id="d001l776" n="58">In manibus Phoebi laurus et illa viret.</l>
                    <l xml:id="d001l777" n="59">Phoebus in amplexu truncum tenet, oscula ligno</l>
                    <l xml:id="d001l778" n="60">Figit adhuc tremulo, lachrymulaeque cadunt,</l>
                    <l xml:id="d001l779" n="61">Et fatur lachrymans: "quoniam mea non potes esse</l>
                    <l xml:id="d001l780" n="62">Uxor, eris capiti digna corona meo",</l>
                    <l xml:id="d001l781" n="63">Carpit et e viridi trepidantes arbore frondes</l>
                    <l xml:id="d001l782" n="64">Et pharetram et cytharam cingit et ille comam.</l>
                    <l xml:id="d001l783" n="65">Nos decet insanos igitur sufferre dolores,</l>
                    <l xml:id="d001l784" n="66">Nulla datur tanto cum medicina malo.</l>
                    <l xml:id="d001l785" n="67">Saucius indomiti quicumque Cupidinis arcu est,</l>
                    <l xml:id="d001l786" n="68">Quod iubet asper Amor cogitur ille pati.</l>
                    <l xml:id="d001l787" n="69">Nemo ab Amore datur liber nec tutus abire</l>
                    <l xml:id="d001l788" n="70">Inde potest; volucres vincit Amor Zephyros.</l>
                    <l xml:id="d001l789" n="71">Perfer et obdura, tu laenibus utere verbis,</l>
                    <l xml:id="d001l790" n="72">Exorant faciles laenia verba deos.</l>
                    <lb/>
                </div2>
                <div2 xml:id="001c014" type="carmen" met="E">
                    <head>
                        <abbr>43</abbr>
                    </head>
                    <p xml:id="d001l791" n="tit.">43. epithalamium illustrium Elisae Gonzagae | et Guidi Urbini Ducis inclyti</p>
                    <l xml:id="d001l792" n="1">Iam Latii resonant montes, iam carmine valles:</l>
                    <l xml:id="d001l793" n="2">Iungenda est Guido dulcis Elisa suo.</l>
                    <l xml:id="d001l794" n="3">Phoebe, move tua plectra, petit Thetis altera nostrum</l>
                    <l xml:id="d001l795" n="4">Dulcis opus, sacram concute, Phoebe, lyram.</l>
                    <l xml:id="d001l796" n="5">Nunc sese e medio petulans Elegia Cythero</l>
                    <l xml:id="d001l797" n="6">Suscitet, alterno currat et illa pede.</l>
                    <l xml:id="d001l798" n="7">En numen demissa Venus, demissa decorum,</l>
                    <l xml:id="d001l799" n="8">Hac dici nympha gestit in orbe minor.</l>
                    <l xml:id="d001l800" n="9">Ipsa manu sponsam ducit, nec tangere limen</l>
                    <l xml:id="d001l801" n="10">Permittit patrium, servet ut illa decus.</l>
                    <l xml:id="d001l802" n="11">Clara domus, clarus pater et Gonzaga per orbem</l>
                    <l xml:id="d001l803" n="12">Progenies fulget, sydus ut axe novum.</l>
                    <l xml:id="d001l804" n="13">Aurea dat Iuno sua munera - Iuno maritis</l>
                    <l xml:id="d001l805" n="14">Praesidet alma thoris, lucis et omen habet -,</l>
                    <l xml:id="d001l806" n="15">Sese promittit sponso sponsaeque daturam</l>
                    <l xml:id="d001l807" n="16">Pignora, quae poterunt dicier esse Iovis.</l>
                    <l xml:id="d001l808" n="17">Mars hastam quatit ipse ferox, iungitque marito</l>
                    <l xml:id="d001l809" n="18">Uxorem, ceston solvit et alma Venus.</l>
                    <l xml:id="d001l810" n="19">Dat crumeram Pallas, viridem dat Flora corollam,</l>
                    <l xml:id="d001l811" n="20">Verbena et vario gramine sponsa viret.</l>
                    <l xml:id="d001l812" n="21">Fescennii cantant pueri; discedite cuncti,</l>
                    <l xml:id="d001l813" n="22">Arte quibus magica posse nocere datur.</l>
                    <l xml:id="d001l814" n="23">Flammea iam capiti rubeant, purisque lavetur</l>
                    <l xml:id="d001l815" n="24">Fontibus, ut sponso sponsa si aequa suo.</l>
                    <l xml:id="d001l816" n="25">Adsit et hic Genius, rerum cui summa potestas,</l>
                    <l xml:id="d001l817" n="26">Cui data sunt vitae iura tenenda manu.</l>
                    <l xml:id="d001l818" n="27">Tangat aquas ignemque simul, foecunda vocetur</l>
                    <l xml:id="d001l819" n="28">Sponsa, ferant pueri quinque sub astra faces.</l>
                    <l xml:id="d001l820" n="29">Este procul lites, procul hinc discordia sese</l>
                    <l xml:id="d001l821" n="30">Amoveat, procul hinc improba fama ruat.</l>
                    <l xml:id="d001l822" n="31">Ungite vos famulae postes fusumque columque</l>
                    <l xml:id="d001l823" n="32">Ferte simul: castas casta Minerva decet.</l>
                    <l xml:id="d001l824" n="33">Huc Hymenaee pater, coetu comitante Latino,</l>
                    <l xml:id="d001l825" n="34">Huc pete, purpureis cinge caput rosulis.</l>
                    <l xml:id="d001l826" n="35">Iam suavem spargat tibi mollis amaracus umbram,</l>
                    <l xml:id="d001l827" n="36">Lutheus et soccus cingat utrumque pedem.</l>
                    <l xml:id="d001l828" n="37">Haec est alma dies niveo signanda lapillo:</l>
                    <l xml:id="d001l829" n="38">Excitus suavi carmina voce canas.</l>
                    <l xml:id="d001l830" n="39">Sparge solum pedibus, quatiat manus inclyta taedam,</l>
                    <l xml:id="d001l831" n="40">Alite sit virgo nupta pudica bono.</l>
                    <l xml:id="d001l832" n="41">Idalium quae diva colit Cyprumque Paphumque,</l>
                    <l xml:id="d001l833" n="42">Est minor a Phrygio iudice visa Venus.</l>
                    <l xml:id="d001l834" n="43">Dulcis Elisa nitet, veluti cum ramulus aut flos</l>
                    <l xml:id="d001l835" n="44">Myrteus a nymphis est madefactus aqua:</l>
                    <l xml:id="d001l836" n="45">Quem Dryades tondent, variant quem mille figuris,</l>
                    <l xml:id="d001l837" n="46">Quem solatiolum culta Diana tenet.</l>
                    <l xml:id="d001l838" n="47">Felix sponse: bonus deus affluit et bona Parcae</l>
                    <l xml:id="d001l839" n="48">Fila tibi nerunt, non soluenda deis.</l>
                    <l xml:id="d001l840" n="49">En videas quali iungaris, Guide, puellae,</l>
                    <l xml:id="d001l841" n="50">Guide, nitor coeli conspicuumque decus.</l>
                    <l xml:id="d001l842" n="51">Est oriens Aurora tuum subitura cubile:</l>
                    <l xml:id="d001l843" n="52">Tu non mortali iunctus eris lateri.</l>
                    <l xml:id="d001l844" n="53">Non non mortali est haec virgo sanguine creta,</l>
                    <l xml:id="d001l845" n="54">Nonque decem menses haec peperere bona:</l>
                    <l xml:id="d001l846" n="55">Splendet enim in terris, ut ver, cum destitit imber,</l>
                    <l xml:id="d001l847" n="56">Iunctaque sincerae est forma pudiciciae.</l>
                    <l xml:id="d001l848" n="57">O pulchra, o virgo, nimium placabilis, ingens</l>
                    <l xml:id="d001l849" n="58">Ornamentum orbis, gloria, pompa, nitor,</l>
                    <l xml:id="d001l850" n="59">Quam bissena suum comitantur sydera solem,</l>
                    <l xml:id="d001l851" n="60">In sociam Charites quam voluere deae,</l>
                    <l xml:id="d001l852" n="61">Aspice te quanto iunxit fortuna marito:</l>
                    <l xml:id="d001l853" n="62">Hoc nihil in terris clarius esse potest.</l>
                    <l xml:id="d001l854" n="63">Thessala non talem viderunt Pellea Tempe,</l>
                    <l xml:id="d001l855" n="64">Cum Thetis Aemonias acceleravit aquas.</l>
                    <l xml:id="d001l856" n="65">Pendeat ex humeris chelis aurea, pendeat arcus</l>
                    <l xml:id="d001l857" n="66">Et pharetra ex humeris aurea: Phoebus erit.</l>
                    <l xml:id="d001l858" n="67">Splendeat a tergo, volet aurea penna nitenti:</l>
                    <l xml:id="d001l859" n="68">Alter erit Veneris filius, alter Amor.</l>
                    <l xml:id="d001l860" n="69">Adde quod in niveo viget inclyta pectore virtus,</l>
                    <l xml:id="d001l861" n="70">Cui non longa dies nec fera fata nocent.</l>
                    <l xml:id="d001l862" n="71">Praetereo excelsi monumenta decora parentis,</l>
                    <l xml:id="d001l863" n="72">Itala cui tellus subdita tota fuit;</l>
                    <l xml:id="d001l864" n="73">Miliciae palmam cui Mars dedit, omnia forti</l>
                    <l xml:id="d001l865" n="74">Vincere posse manu, vincere consilio.</l>
                    <l xml:id="d001l866" n="75">Sed patria virtute parum iuvat ire sub astra:</l>
                    <l xml:id="d001l867" n="76">Clarior est propria gloria parta manu.</l>
                    <l xml:id="d001l868" n="77">Quanta sit in patruum reverentia, quanta voluptas</l>
                    <l xml:id="d001l869" n="78">Noscitur: haud quicquam est quo sine discutiat.</l>
                    <l xml:id="d001l870" n="79">Illa cadit numquam, numquam cadit illa iuventus,</l>
                    <l xml:id="d001l871" n="80">Sectatur iusti quae monumenta senis.</l>
                    <l xml:id="d001l872" n="81">O felix nimium, Octavi dum principis aetas</l>
                    <l xml:id="d001l873" n="82">Suggeret imperio tam bona iura tuo.</l>
                    <l xml:id="d001l874" n="83">Felix Guide, tua talis dum vivet in aula</l>
                    <l xml:id="d001l875" n="84">Princeps, dum monitis illius aequus eris.</l>
                    <l xml:id="d001l876" n="85">Carior est auro virtuti iuncta senectus;</l>
                    <l xml:id="d001l877" n="86">Tempore qui longo floruit ille sapit.</l>
                    <l xml:id="d001l878" n="87">Viribus haud unquam superassent Pergama Grai,</l>
                    <l xml:id="d001l879" n="88">Audisset si non Graia iuventa senes.</l>
                    <l xml:id="d001l880" n="89">I nunc, Guide, tuae lateri te iunge maritae:</l>
                    <l xml:id="d001l881" n="90">Vitis ut adsitis iungitur arboribus,</l>
                    <l xml:id="d001l882" n="91">Ut teretes hedera nigra nectuntur et ulmi,</l>
                    <l xml:id="d001l883" n="92">Sic tua sint collo brachia nexa suo.</l>
                    <l xml:id="d001l884" n="93">Gignite et adsimiles vobis, quorum ampla per orbem</l>
                    <l xml:id="d001l885" n="94">Fama volet, patrios quae superet titulos.</l>
                    <l xml:id="d001l886" n="95">"Io io Hymenaee" canant iuvenesque senesque,</l>
                    <l xml:id="d001l887" n="96">Turba puellarum "io Hymenaee" canant.</l>
                    <lb/>
                </div2>
                <div2 xml:id="001c015" type="carmen" met="E">
                    <head>
                        <abbr>45</abbr>
                    </head>
                    <p xml:id="d001l888" n="tit.">45. ad clarissimum equitem Darium Tibertum, | patricium Cesenatem, poetam doctissimum</p>
                    <l xml:id="d001l889" n="1">Ordiar unde tuum, Dari, super aethera nomen</l>
                    <l xml:id="d001l890" n="2">Tollere? quae nostrum Musa fovebit opus?</l>
                    <l xml:id="d001l891" n="3">Me miserum liquit doctarum turba sororum,</l>
                    <l xml:id="d001l892" n="4">Mi negat auratam pulcher Apollo lyram.</l>
                    <l xml:id="d001l893" n="5">Circum te cantus, circum te culta choreas,</l>
                    <l xml:id="d001l894" n="6">Circum te plausus turba novena facit.</l>
                    <l xml:id="d001l895" n="7">Undosum mea cymba tremit conscendere pontum:</l>
                    <l xml:id="d001l896" n="8">Quam durum est parva lintre secare fretum!</l>
                    <l xml:id="d001l897" n="9">Ille potest tuta qui se statione tenere</l>
                    <l xml:id="d001l898" n="10">Dignus naufragio est si petit ille mare;</l>
                    <l xml:id="d001l899" n="11">Parva timet volucris proprium quae linquere nidum</l>
                    <l xml:id="d001l900" n="12">Et volat hinc casu digna perire suo est.</l>
                    <l xml:id="d001l901" n="13">Icarus, aethereas ausus volitare per auras,</l>
                    <l xml:id="d001l902" n="14">Ipse suo infelix nomine signat aquas.</l>
                    <l xml:id="d001l903" n="15">Hectora qui falsis voluit tentare sub armis</l>
                    <l xml:id="d001l904" n="16">Hectoreae sensit quam potuere manus.</l>
                    <l xml:id="d001l905" n="17">Troilus, ah nimium dispar, congressus Achilli,</l>
                    <l xml:id="d001l906" n="18">Dira ab inaequali funera Marte tulit.</l>
                    <l xml:id="d001l907" n="19">Olim Calliope, coetu comitata sororum,</l>
                    <l xml:id="d001l908" n="20">Aethereo doctos movit in axe sonos.</l>
                    <l xml:id="d001l909" n="21">Numina laetantur dulci modulamine, dulci</l>
                    <l xml:id="d001l910" n="22">Laetantur cantu sydera summa trahi.</l>
                    <l xml:id="d001l911" n="23">In medio Paean stupet agmine, convocat omnis</l>
                    <l xml:id="d001l912" n="24">Ardalidas, subito mandat ut ima petant</l>
                    <l xml:id="d001l913" n="25">Et doceant genus humanum quo sidera cantu</l>
                    <l xml:id="d001l914" n="26">Celsa rotent, quales dentur ab axe soni.</l>
                    <l xml:id="d001l915" n="27">Linquunt astra deae, Parnasia culmina tangunt:</l>
                    <l xml:id="d001l916" n="28">Arguta resonat collis uterque lyra.</l>
                    <l xml:id="d001l917" n="29">Undique concurrit tellus vicina, sonoro</l>
                    <l xml:id="d001l918" n="30">Audito cantu, vernat amoenus ager.</l>
                    <l xml:id="d001l919" n="31">Floret Hyampeum redolenti germine, floret</l>
                    <l xml:id="d001l920" n="32">Tithorea et variis Cyrrha rubet rosulis.</l>
                    <l xml:id="d001l921" n="33">Celsa Cytheronis fervent iuga carmine montis,</l>
                    <l xml:id="d001l922" n="34">Turba puellares ducit honesta choros.</l>
                    <l xml:id="d001l923" n="35">Incipiunt cantare homines et Linus et Orpheus:</l>
                    <l xml:id="d001l924" n="36">Maeonium resonat carmen utrumque nemus.</l>
                    <l xml:id="d001l925" n="37">Docta cothurnati petit astra Thalia Maronis,</l>
                    <l xml:id="d001l926" n="38">Tangit et aeternos arma virumque deos;</l>
                    <l xml:id="d001l927" n="39">Ipseque, littorea redimitus tempora myrto,</l>
                    <l xml:id="d001l928" n="40">Immiti absumptus morte Tibullus amat.</l>
                    <l xml:id="d001l929" n="41">Usque adeo cantare iuvat, versare choreas,</l>
                    <l xml:id="d001l930" n="42">Usque adeo tristi morte perire iuvat,</l>
                    <l xml:id="d001l931" n="43">Ut genus humanum oblitum potuque ciboque</l>
                    <l xml:id="d001l932" n="44">Tristia maluerit fata subire iocis.</l>
                    <l xml:id="d001l933" n="45">Nam postquam ad superos axes se turba recepit,</l>
                    <l xml:id="d001l934" n="46">Turba solent vates qua super astra vehi,</l>
                    <l xml:id="d001l935" n="47">Mortales periere fame, dulcedine capti</l>
                    <l xml:id="d001l936" n="48">Pieridum cantus Pieridumque soni.</l>
                    <l xml:id="d001l937" n="49">Non illos Cereris, non illos cura Lyaei,</l>
                    <l xml:id="d001l938" n="50">Non movet a cantu dulcis et alta quies.</l>
                    <l xml:id="d001l939" n="51">Assistunt mitique cadunt modulamine nec se,</l>
                    <l xml:id="d001l940" n="52">Sint licet in media morte, levant modulis.</l>
                    <l xml:id="d001l941" n="53">Ii casus tetigere deos, tetigere labores,</l>
                    <l xml:id="d001l942" n="54">Humanumque genus movit ab axe Iovem.</l>
                    <l xml:id="d001l943" n="55">Forma hominis subito querulae fit imago cicadae,</l>
                    <l xml:id="d001l944" n="56">Quae canit et vitae est immemor usque suae.</l>
                    <l xml:id="d001l945" n="57">Tu vero nostri splendor tu maxima saecli</l>
                    <l xml:id="d001l946" n="58">Gloria, cui Phoebus Pieridesque favent,</l>
                    <l xml:id="d001l947" n="59">Solus ab excelso deductum carmen Olympo</l>
                    <l xml:id="d001l948" n="60">Ipse tenes: nobis rauca Minerva datur.</l>
                    <l xml:id="d001l949" n="61">Unus ego, ex illis quorum attenuata querelis</l>
                    <l xml:id="d001l950" n="62">Forma fuit cantu, sub nova fata trahor;</l>
                    <l xml:id="d001l951" n="63">Nec mea Permessi tetigerunt labra liquores,</l>
                    <l xml:id="d001l952" n="64">Pegaseum nectar nec mea Musa sapit,</l>
                    <l xml:id="d001l953" n="65">Ut valeam doctos inter numerarier illos,</l>
                    <l xml:id="d001l954" n="66">Virginea quorum tempora fronde micant.</l>
                    <l xml:id="d001l955" n="67">Tu, cui pacato coelestia numina vultu</l>
                    <l xml:id="d001l956" n="68">Arrident, doctos pone, poeta, modos.</l>
                    <l xml:id="d001l957" n="69">Ipse ego, crudeli nimium subiectus Amori,</l>
                    <l xml:id="d001l958" n="70">Cogor inaequali vulnera ferre pede.</l>
                    <l xml:id="d001l959" n="71">Per varios casus, per iniquae fulmina sortis,</l>
                    <l xml:id="d001l960" n="72">Territa nostra canit Musa suas lachrymas.</l>
                    <lb/>
                </div2>
                <div2 xml:id="001c016" type="carmen" met="E">
                    <head>
                        <abbr>52</abbr>
                    </head>
                    <p xml:id="d001l961" n="tit.">52. ad illustrissimum Principem Federicum, | Mantuae Marchionem, pro salute eius instaurata</p>
                    <l xml:id="d001l962" n="1">Ardebat Fortuna potens te reddere coelo,</l>
                    <l xml:id="d001l963" n="2">Ut semel humanum laederet illa genus.</l>
                    <l xml:id="d001l964" n="3">Festinabat Atlas humeris sibi ponere tale</l>
                    <l xml:id="d001l965" n="4">Pondus, eras capiti sarcina chara suo;</l>
                    <l xml:id="d001l966" n="5">Iamque fere Lachesis dederat tua fila sorori,</l>
                    <l xml:id="d001l967" n="6">Iamque suum flebat patria moesta patrem.</l>
                    <l xml:id="d001l968" n="7">Talis erat facies urbis, mitissime Princeps,</l>
                    <l xml:id="d001l969" n="8">Qualis Thebarum, cum caperentur, erat.</l>
                    <l xml:id="d001l970" n="9">Attoniti mussant patres, gemit ipse Senatus</l>
                    <l xml:id="d001l971" n="10">Et lachrymae matrum pectus et ora rigant.</l>
                    <l xml:id="d001l972" n="11">Stant nati sine mente tui, nec reddere possunt</l>
                    <l xml:id="d001l973" n="12">Verba tibi: tantus comprimit ora dolor.</l>
                    <l xml:id="d001l974" n="13">Fiunt vota Deo, pia numina quisque precatur,</l>
                    <l xml:id="d001l975" n="14">Dantur thura focis, victima caesa cadit.</l>
                    <l xml:id="d001l976" n="15">Ipse Deus, summa cum nos spectaret ab arce,</l>
                    <l xml:id="d001l977" n="16">Annuit iis precibus ferre salutis opem.</l>
                    <l xml:id="d001l978" n="17">Auxilium tibi praesto dedit, dedit ille salutem,</l>
                    <l xml:id="d001l979" n="18">Te patrem patriae reddidit ille tuae;</l>
                    <l xml:id="d001l980" n="19">Et si iam coeli dignum te sciret honore,</l>
                    <l xml:id="d001l981" n="20">Noluit invito te tamen orbe mori.</l>
                    <l xml:id="d001l982" n="21">Est etiam superis humani cura laboris,</l>
                    <l xml:id="d001l983" n="22">Flectunturque aliqua numina summa prece.</l>
                    <l xml:id="d001l984" n="23">In tanto si te rapuissent fata tumultu,</l>
                    <l xml:id="d001l985" n="24">Quo rueret Latium cernere tempus erat.</l>
                    <lb/>
                </div2>
                <div2 xml:id="001c017" type="carmen" met="E">
                    <head>
                        <abbr>53</abbr>
                    </head>
                    <p xml:id="d001l986" n="tit.">53. orat Fulviam ut se totam ei manifestet, | celet tantum papillas, cum candore pectoris illius | consumetur; asserit se interimere ut illi complaceat</p>
                    <l xml:id="d001l987" n="1">Fulvia bella nimis, nimium mihi candida, vincis</l>
                    <l xml:id="d001l988" n="2">Quae lac vel lilium purpureamque rosam,</l>
                    <l xml:id="d001l989" n="3">Quam nitidum nec vincit ebur quod mittitur Indis,</l>
                    <l xml:id="d001l990" n="4">Quae superant aurum, pande, puella, comas.</l>
                    <l xml:id="d001l991" n="5">Stellatos oculos, cedunt quis lumina solis,</l>
                    <l xml:id="d001l992" n="6">Quae vincunt hebenum, pande, supercilia.</l>
                    <l xml:id="d001l993" n="7">Pande, puella, genas perfusas murice rubro,</l>
                    <l xml:id="d001l994" n="8">Dulcia labra mihi porrige, corralia,</l>
                    <l xml:id="d001l995" n="9">Daque columbatim mihi basia, da mihi centum,</l>
                    <l xml:id="d001l996" n="10">Dein centum, cedent Attica mella quibus;</l>
                    <l xml:id="d001l997" n="11">Et bene productum ex humeris mihi candida collum</l>
                    <l xml:id="d001l998" n="12">Pande, puella, tuum: me sine pace frui.</l>
                    <l xml:id="d001l999" n="13">Vix exurgentes e pectore conde papillas,</l>
                    <l xml:id="d001l1000" n="14">Quae nimium dulci lacte modo redolent.</l>
                    <l xml:id="d001l1001" n="15">Candore et luxu nivei me pectoris esse</l>
                    <l xml:id="d001l1002" n="16">Cogis in extremo limite, dira, necis.</l>
                    <l xml:id="d001l1003" n="17">Iste tuus sinus expansus mihi spirat amomum;</l>
                    <l xml:id="d001l1004" n="18">Ex te proveniunt undique deliciae.</l>
                    <l xml:id="d001l1005" n="19">Quid sugis vivum e venis mihi, saeva, liquorem?</l>
                    <l xml:id="d001l1006" n="20">Haec tua mi misero basia cor penetrant.</l>
                    <l xml:id="d001l1007" n="21">Improba, non cernis nimio quod aduror ab igni?</l>
                    <l xml:id="d001l1008" n="22">Me miserum media sic nece destituis?</l>
                    <l xml:id="d001l1009" n="23">Sic nece destituis manifesta? nec pudet illum</l>
                    <l xml:id="d001l1010" n="24">Spernere, cui proprio es corpore chara magis?</l>
                    <l xml:id="d001l1011" n="25">Ut contenta meo sis funere, pectore condam</l>
                    <l xml:id="d001l1012" n="26">Hunc gladium et voti sic modo compos eris.</l>
                    <l xml:id="d001l1013" n="27">Me voluere tibi fata inservire; necesse est</l>
                    <l xml:id="d001l1014" n="28">Illa sequi; moriar: tu mihi finis eris.</l>
                    <l xml:id="d001l1015" n="29">Nosco equidem, cernes cum tu mea funera, dices:</l>
                    <l xml:id="d001l1016" n="30">"Hic tam crudeli non nece dignus erat".</l>
                    <l xml:id="d001l1017" n="31">Sed frustra miserata meam tunc, perfida, mortem</l>
                    <l xml:id="d001l1018" n="32">Heu fueris, sero laenis et esse voles.</l>
                    <lb/>
                </div2>
                <div2 xml:id="001c018" type="carmen" met="E">
                    <head>
                        <abbr>56</abbr>
                    </head>
                    <p xml:id="d001l1019" n="tit.">56. ad dominum Darium Tibertum, equitem dignissimum, | patricium Cesenatem poetamque facundissimum</p>
                    <l xml:id="d001l1020" n="1">Docta Philetaeis ludat redimita corymbis</l>
                    <l xml:id="d001l1021" n="2">Et canat aethereos nunc Elegia modos.</l>
                    <l xml:id="d001l1022" n="3">Cingite virginea flaventia tempora lauro,</l>
                    <l xml:id="d001l1023" n="4">Spargite, Pierides, per iuga summa rosas.</l>
                    <l xml:id="d001l1024" n="5">Thus, myrrham et costum, redolentia cinnama templis</l>
                    <l xml:id="d001l1025" n="6">Liliaque et flores casta Minerva ferat.</l>
                    <l xml:id="d001l1026" n="7">Rideat et cantus Parnasus ad aethera tollat,</l>
                    <l xml:id="d001l1027" n="8">Rideat arguta collis uterque lyra.</l>
                    <l xml:id="d001l1028" n="9">Ornentur postes auro nitidoque elephanto</l>
                    <l xml:id="d001l1029" n="10">Exhilaretque suum lumen uterque polus.</l>
                    <l xml:id="d001l1030" n="11">Tange chelym: novus ingreditur tua templa sacerdos;</l>
                    <l xml:id="d001l1031" n="12">Tange chelym, vireant et tibi, Phoebe, comae.</l>
                    <l xml:id="d001l1032" n="13">Phoebe, comae vireant tibi: iam nova fama per orbem</l>
                    <l xml:id="d001l1033" n="14">Crescit et Aonidum fertur ad astra decus.</l>
                    <l xml:id="d001l1034" n="15">Celsa Terapnaeae lustrentur templa Diones,</l>
                    <l xml:id="d001l1035" n="16">Nec puer Assyrio dulcis odore vacet.</l>
                    <l xml:id="d001l1036" n="17">Isthmia nunc celebri Venus est cantata cothurno,</l>
                    <l xml:id="d001l1037" n="18">Tyrthaeaque lyra floret in orbe Sapis.</l>
                    <l xml:id="d001l1038" n="19">Smyrna suum vatem, nec iactet Thusca Maronem</l>
                    <l xml:id="d001l1039" n="20">Mantua, Vergilio Mantua clara suo.</l>
                    <l xml:id="d001l1040" n="21">Desinat excelso cataphractum extollere cantu</l>
                    <l xml:id="d001l1041" n="22">Et canere altisona cesset uterque tuba;</l>
                    <l xml:id="d001l1042" n="23">Semine quo surgat Titan nec cantet Aratus,</l>
                    <l xml:id="d001l1043" n="24">Quave suos radios luce Diana tegat:</l>
                    <l xml:id="d001l1044" n="25">Darius aeterno fera proelia, sydera versu</l>
                    <l xml:id="d001l1045" n="26">Cantat et aligeri tela cruenta dei.</l>
                    <l xml:id="d001l1046" n="27">Ipse repertorem cytharae sermonibus aequat,</l>
                    <l xml:id="d001l1047" n="28">Nimirum huic pendens ungula cuncta dedit.</l>
                    <l xml:id="d001l1048" n="29">Virgineum hic Helicona quatit doctasque sorores</l>
                    <l xml:id="d001l1049" n="30">Convocat ad cantus sydereamque tubam,</l>
                    <l xml:id="d001l1050" n="31">Cogit et e sacra Phoebum descendere Cyrrha,</l>
                    <l xml:id="d001l1051" n="32">Bacchum Nisaeo cogit abire iugo.</l>
                    <l xml:id="d001l1052" n="33">Tanta illi est probitas, tanta illi copia fandi,</l>
                    <l xml:id="d001l1053" n="34">Graecia quos iactat vincat ut ille viros.</l>
                    <l xml:id="d001l1054" n="35">Munichiae florent arces, nunc floret Apollo,</l>
                    <l xml:id="d001l1055" n="36">Nunc hedera et myrto lingua Latina vires.</l>
                    <l xml:id="d001l1056" n="37">Largius exuberant amnes rosulisque nitentes</l>
                    <l xml:id="d001l1057" n="38">Decurrunt valles, nunc viret omnis ager.</l>
                    <l xml:id="d001l1058" n="39">Thespiadum tauri circum ipsa altaria centum</l>
                    <l xml:id="d001l1059" n="40">Mactentur, summo victima danda Iovi est.</l>
                    <l xml:id="d001l1060" n="41">Victima danda Iovi est, talem sortita poetam</l>
                    <l xml:id="d001l1061" n="42">Cum sit Calliope Calliopesque chorus.</l>
                    <l xml:id="d001l1062" n="43">Iuppiter ipse deus Musis favet, omnia Musis</l>
                    <l xml:id="d001l1063" n="44">Debent: aeternum est quicquid ab ore vomunt.</l>
                    <l xml:id="d001l1064" n="45">Non ille aetherei dictus rex esset Olympi</l>
                    <l xml:id="d001l1065" n="46">Centimanumque Gigem contemerasse manu,</l>
                    <l xml:id="d001l1066" n="47">Contemerasse manu saevum per inane Typhoea</l>
                    <l xml:id="d001l1067" n="48">Atque hunc Nisaeis imposuisse iugis,</l>
                    <l xml:id="d001l1068" n="49">Castalidum ni docta cohors, ni magnus Apollo</l>
                    <l xml:id="d001l1069" n="50">Aeternis canerent gesta deum modulis.</l>
                    <l xml:id="d001l1070" n="51">Gaudet in Elysiis campis turbamque choreis</l>
                    <l xml:id="d001l1071" n="52">Exercet vatum gloria nostra, Maro;</l>
                    <l xml:id="d001l1072" n="53">Et laetus decantat "io" plausuque poetas</l>
                    <l xml:id="d001l1073" n="54">Ortatur, vati dent pia verba novo.</l>
                    <l xml:id="d001l1074" n="55">Exultant umbrae per inania Tartara priscae</l>
                    <l xml:id="d001l1075" n="56">Conventusque trahunt Ditis et umbra nitet.</l>
                    <l xml:id="d001l1076" n="57">Ditis et umbra nitet: Pluton trahit ipse choreas;</l>
                    <l xml:id="d001l1077" n="58">Ipsae etiam Manes fata quieta tenent.</l>
                    <l xml:id="d001l1078" n="59">Ascraeus Siculusque senex, qui ditat agrestes,</l>
                    <l xml:id="d001l1079" n="60">Dulciculis implet Tartara nigra sonis.</l>
                    <l xml:id="d001l1080" n="61">Turpia Laedaeae cecinit qui furta puellae,</l>
                    <l xml:id="d001l1081" n="62">Personat aurata dulcia verba chely.</l>
                    <l xml:id="d001l1082" n="63">Calcidico volucres qui versu pinxit amores</l>
                    <l xml:id="d001l1083" n="64">Te Latia, Dari, nunc canit usque lyra.</l>
                    <l xml:id="d001l1084" n="65">Miratur Sophron, te solum docta Corinna</l>
                    <l xml:id="d001l1085" n="66">Miratur; parva te modulamur ope.</l>
                    <l xml:id="d001l1086" n="67">Mirantur nymphae et Dryades Faunique salaces</l>
                    <l xml:id="d001l1087" n="68">Mirantur Satyri teque tuamque tubam.</l>
                    <l xml:id="d001l1088" n="69">Tu canis aeternum carmen, tibi Cynthius illud</l>
                    <l xml:id="d001l1089" n="70">Temperat et doctis te docet articulis.</l>
                    <l xml:id="d001l1090" n="71">Tu decus es vatum, Romani fama decoris,</l>
                    <l xml:id="d001l1091" n="72">Tecum Ithaci floret lingua diserta ducis,</l>
                    <l xml:id="d001l1092" n="73">Tullius et, Latiae facunda maxima linguae,</l>
                    <l xml:id="d001l1093" n="74">Nescio quid clarum concinit ore tuo.</l>
                    <l xml:id="d001l1094" n="75">Facundusque color Fabii tibi manat ab ore,</l>
                    <l xml:id="d001l1095" n="76">Tu quodcumque canis, dicitur arte tibi.</l>
                    <l xml:id="d001l1096" n="77">At dederint cum tanta tibi monumenta sorores,</l>
                    <l xml:id="d001l1097" n="78">Dispensant fusis quae bona nostra suis,</l>
                    <l xml:id="d001l1098" n="79">Fac teneas memori Marci sub pectore nomen</l>
                    <l xml:id="d001l1099" n="80">Et mihi Pieridum numina concilies.</l>
                    <lb/>
                </div2>
                <div2 xml:id="001c019" type="carmen" met="E">
                    <head>
                        <abbr>58</abbr>
                    </head>
                    <p xml:id="d001l1100" n="tit.">58. ad Ioannem Aldroandinum, | comitem et patricium Ravennatem, | ortatur ut patris mortem pacienter ferat</p>
                    <l xml:id="d001l1101" n="1">Parce tuis oculis, Ioannes, parce parentem</l>
                    <l xml:id="d001l1102" n="2">Flere tuum: mors est finis honesta malis.</l>
                    <l xml:id="d001l1103" n="3">Sat vixit genitor, fuit hic insignis equestri</l>
                    <l xml:id="d001l1104" n="4">Ordine, sat clarum gessit in orbe decus.</l>
                    <l xml:id="d001l1105" n="5">Illos flere decet, quorum sunt omnia fato</l>
                    <l xml:id="d001l1106" n="6">Extincta et rapuit quos sine honore dies.</l>
                    <l xml:id="d001l1107" n="7">Quo vivat genitor tuus extant alta decoris</l>
                    <l xml:id="d001l1108" n="8">Praeconia et famae gloria vera nitet.</l>
                    <l xml:id="d001l1109" n="9">Te genuit, qui, si dederint modo fata, parente</l>
                    <l xml:id="d001l1110" n="10">Non minor at claro nomine maior eris.</l>
                    <l xml:id="d001l1111" n="11">Illustris soror est, peperit quae candida solem</l>
                    <l xml:id="d001l1112" n="12">Aethereum, summos qui superavit avos,</l>
                    <l xml:id="d001l1113" n="13">Qui Malatestaeum tollet super aethera nomen,</l>
                    <l xml:id="d001l1114" n="14">Imperii metas qui sine fine volet.</l>
                    <l xml:id="d001l1115" n="15">Auguror et vatum si quid praeconia veri,</l>
                    <l xml:id="d001l1116" n="16">Si quid habent certi, numina si qua favent,</l>
                    <l xml:id="d001l1117" n="17">Eveniet, quoniam puero viget inclyta virtus:</l>
                    <l xml:id="d001l1118" n="18">Pandulphus magno nomine clarus erit.</l>
                    <l xml:id="d001l1119" n="19">Crescit enim virtus annis surgentibus ipsa:</l>
                    <l xml:id="d001l1120" n="20">Si viret in puero splendet et illa sene.</l>
                    <l xml:id="d001l1121" n="21">Sunt aliae quarum virtus viget alta sorores,</l>
                    <l xml:id="d001l1122" n="22">Quae nulla poterunt conditione mori.</l>
                    <l xml:id="d001l1123" n="23">Has immortales virtus facit: omnia possunt</l>
                    <l xml:id="d001l1124" n="24">Tempore consumi, stat tamen illa recens.</l>
                    <l xml:id="d001l1125" n="25">Multa tuum aeternum reddunt monumenta parentem:</l>
                    <l xml:id="d001l1126" n="26">Vita proba et claro stemmate progenies.</l>
                    <l xml:id="d001l1127" n="27">Ne fle conspicuum patrem, qua vivit et alti</l>
                    <l xml:id="d001l1128" n="28">Summa chori petiit, comprime lachrymulas.</l>
                    <l xml:id="d001l1129" n="29">Extinctum plausu Seres risuque sequuntur,</l>
                    <l xml:id="d001l1130" n="30">Uxor cum natis carmina laeta canunt.</l>
                    <l xml:id="d001l1131" n="31">Hoc faciunt quoniam credunt hunc esse beatum</l>
                    <l xml:id="d001l1132" n="32">Qui vitam hanc fato candidiore fugit.</l>
                    <l xml:id="d001l1133" n="33">Rursus et immodicis lachrymis flent, cum datur ulli</l>
                    <l xml:id="d001l1134" n="34">Haec vita, est quoniam subdita tota malis.</l>
                    <l xml:id="d001l1135" n="35">Vita nihil, fugiunt anni, sunt undique morbi;</l>
                    <l xml:id="d001l1136" n="36">Ille diu vixit qui sine labe perit.</l>
                    <l xml:id="d001l1137" n="37">Uti more velis Scythico, gratare parenti:</l>
                    <l xml:id="d001l1138" n="38">Has liquit tenebras et meliora tenet.</l>
                    <l xml:id="d001l1139" n="39">Parce tuis lachrymis illi turbare quietem,</l>
                    <l xml:id="d001l1140" n="40">Fac patris ossa tui molliter ut iaceant.</l>
                </div2>
            </div1>
        </body>
    </text>
</TEI>
