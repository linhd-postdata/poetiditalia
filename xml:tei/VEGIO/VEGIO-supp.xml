<?xml version="1.0" encoding="UTF-8"?>
<TEI xmlns:xsi="http://www.w3.org/2001/XMLSchema-instance" xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title xml:id="VEGIO-supp">
                    <title>supplementum ad Aeneida</title>
                    <title type="short">supplementum ad Aeneida</title>
                    <abbr>suppl. Aen.</abbr>
                    <bibl>B. Schneider, 1985</bibl>
                </title>
                <author xml:id="VEGIO" n="137.000">
                    <name>Vegio, Maffeo</name>
                    <date>Lodi 1407 - Roma 1458</date>
                    <date ana="114">Umanisti del Quattrocento (1374 - 1494)|Humanists of the XV<sup>th</sup> century (1374 - 1494)</date>
                    <persName>Maffeo Vegio</persName>
                    <abbr>VEGIO</abbr>
                </author>
                <respStmt>
                    <resp>Reference basis text</resp>
                    <name>B. Schneider, 1985</name>
                </respStmt>
            </titleStmt>
            <extent>
                <measure unit="words" quantity="4441">4441</measure>
            </extent>
            <publicationStmt>
                <publisher>
                    <ref target="http://www.mqdq.it">Musisque Deoque</ref>
                </publisher>
                <pubPlace>
                    <placeName>Venezia</placeName>, <country>ITALY</country>
                </pubPlace>
                <date when="2020-01-01">01/01/2020</date>
                <availability>
                    <p>Copyright 2020 - MQDQ Project</p>
                    <licence target="http://creativecommons.org/licenses/by-sa/4.0">
                        Distributed under a Creative Commons Attribution-ShareAlike 4.0 Unported License
                    </licence>
                </availability>
            </publicationStmt>
            <seriesStmt>
                <title>Poeti d'Italia in lingua Poeti d’Italia tra Medioevo e Rinascimento
                    Italian Poetry in Latin 13th-16th centuries</title>
                <respStmt>
                    <resp key="PDI">First developer of encoded collection</resp>
                    <persName>Luigi Tessarolo</persName>
                </respStmt>
                <respStmt>
                    <resp key="PDI">Principal investigator of collection</resp>
                    <persName>Paolo Mastandrea</persName>
                    <orgName>Università Ca' Foscari, Venezia</orgName>
                </respStmt>
                <respStmt>
                    <resp key="PDI">PRIN 1999 - PRIN 2001: Italian Research Project funded by Miur</resp>
                    <persName>Manlio Pastore Stocchi</persName>
                    <orgName>Università di Padova</orgName>
                    <persName>Roberta Cervani</persName>
                    <orgName>Università di Trieste</orgName>
                    <persName>Alberto Cavarzere</persName>
                    <orgName>Università di Verona</orgName>
                </respStmt>
                <respStmt>
                    <resp key="PDI">Text's metrical mark-up</resp>
                    <name>Andrea Bacianini</name>
                    <name>Costantino Moro</name>
                </respStmt>
                <respStmt>
                    <resp key="PDI" from="2020-09-01">Maintenance</resp>
                    <orgName>
                       <name>Venice Centre for Digital and Public Humanities (VeDPH) - Department of Humanities - Ca' Foscari University of Venice</name>
                       <email>vedph_at_unive_dot_it</email>
                    </orgName>
                </respStmt>
            </seriesStmt>
            <sourceDesc>
                <bibl>B. Schneider, 1985</bibl>
            </sourceDesc>
        </fileDesc>
        <encodingDesc>
            <projectDesc>
                <p>TEI-conformant markup, version P5, MQDQ profile</p>
            </projectDesc>
            <metDecl xml:id="md" type="met">
                <metSym value="H">Esametri / Hexameters</metSym>
                <metSym value="E">Distici elegiaci / Elegiac couplets</metSym>
                <metSym value="h">Esametro / Hexameter</metSym><!-- in elegiac couplets -->
                <metSym value="P">Pentametri / Pentameters</metSym>
                <metSym value="p">Pentametro / Pentameter</metSym><!-- in elegiac couplets -->
                <metSym value="A">Adonii / Adonians</metSym>
                <metSym value="a">Adonio / Adonian</metSym><!-- in sapphic stanzas -->
                <metSym value="Y">Anapesti / Anapaests</metSym>
                <metSym value="N">Versi arcaici / Archaic verses</metSym><!-- verses of archaic poetry (saturni, cretici, bacchei, reiziani etc.)-->
                <metSym value="S">Saffici / Sapphics</metSym><!-- without strophic structure -->
                <metSym value="S1">Strofe saffiche / Sapphic stanzas</metSym><!-- with adonian in the fourth position: pattern SSSA -->
                <metSym value="S2">Strofe saffiche ampliate / Expanded sapphic stanzas</metSym><!-- with adonian not in the fourth position -->
                <metSym value="L">Alcaici / Alcaics</metSym><!-- without strophic structure -->
                <metSym value="L1">Strofe alcaiche / Alcaic stanzas</metSym>
                <metSym value="D">Asclepiadei / Asclepiadeans</metSym><!-- without strophic structure -->
                <metSym value="D2">Strofe asclepiadee seconde / Second asclepiadean stanzas</metSym><!-- pattern DDDO -->
                <metSym value="D3">Strofe asclepiadee terze / Third asclepiadean stanzas</metSym><!-- pattern DDOO -->
                <metSym value="C">Archilochei / Archilocheans</metSym>
                <metSym value="F">Endecasillabi falecii / Phalecian hendecasyllables</metSym>
                <metSym value="O">Altri eolici / Other aeolics</metSym>
                <metSym value="I">Ionici / Ionics</metSym>
                <metSym value="G">Giambici / Iambic metres</metSym>
                <metSym value="G1">Trimetri-Dimetri giambici / Iambic trimeter-dimeter</metSym>
                <metSym value="T">Trocaici / Trochaic metres</metSym>
                <metSym value="R">Ritmi / Rhythmic verses</metSym>
                <metSym value="V">Altri metri / Other metres</metSym>
                <metSym value="K">Commatici / ?</metSym>
                <metSym value="W">Verso corrotto / Corrupt verse</metSym>
                <metSym value="X">Linea non metrica / Extra-text</metSym>
            </metDecl>
        </encodingDesc>
        <profileDesc>
            <langUsage>
                <language ident="lat">Latin</language>
            </langUsage>
            <textClass>
                <keywords>
                    <term type="form">poetry</term>
                    <term type="source">literary</term>
                    <term type="meter">Hexameters</term>
                </keywords>
            </textClass>
            <creation>
                <idno>3.00</idno>
                <date></date>
            </creation>
        </profileDesc>
    </teiHeader>
    <text>
        <body>
            <div1 xml:id="d001" type="work" decls="#md" met="H">
                <head>
                    <title>1</title>
                    <bibl source="digital">Federico Boschetti</bibl>
                </head>
                <div2 xml:id="001c000" type="carmen">
                    <head>
                        <abbr>arg. 1</abbr>
                    </head>
                    <p xml:id="d001l1" n="tit.">argumentum 1</p>
                    <l xml:id="d001l2" n="1">Turnus ut extremo vitam sub Marte profudit,</l>
                    <l xml:id="d001l3" n="2">Subdunt se Rutuli Aeneae Troiana sequentes</l>
                    <l xml:id="d001l4" n="3">Agmina. Dehinc superis meriti redduntur honores.</l>
                    <l xml:id="d001l5" n="4">Congaudet nato ac sociis memor ante malorum</l>
                    <l xml:id="d001l6" n="5">Actorum pater Aeneas. Turni inde Latinus</l>
                    <l xml:id="d001l7" n="6">Morte dolet. Patriae miseranda incendia Daunus</l>
                    <l xml:id="d001l8" n="7">Eversae et cari deflet pia funera nati.</l>
                    <l xml:id="d001l9" n="8">Conubium instaurat natae laetosque hymenaeos</l>
                    <l xml:id="d001l10" n="9">Rex socer Aeneae genero. Gens utraque pacto</l>
                    <l xml:id="d001l11" n="10">Foedere pacis ovat. Tum nomine coniugis urbem</l>
                    <l xml:id="d001l12" n="11">Instruit, et tandem placida sub pace regentem</l>
                    <l xml:id="d001l13" n="12">Transtulit Aeneam Venus astra in summa beatum.</l>
                    <lb/>
                </div2>
                <div2 xml:id="001c00a" type="carmen">
                    <head>
                        <abbr>arg. 2</abbr>
                    </head>
                    <p xml:id="d001l14" n="tit.">argumentum 2</p>
                    <l xml:id="d001l15" n="1">Musae omnes gaudete, novus surrexit ab urbe</l>
                    <l xml:id="d001l16" n="2">Laude Maro, Vegius sua nomina dicta Mafeus.</l>
                    <l xml:id="d001l17" n="3">Terdecimum librum, quem morte nequivit adire</l>
                    <l xml:id="d001l18" n="4">Virgilius vates, canit iste profarier ausus.</l>
                    <l xml:id="d001l19" n="5">Alter Parthenias, dictu mirabile, pubes</l>
                    <l xml:id="d001l20" n="6">Talia gesta refert credisque videre Maronem:</l>
                    <l xml:id="d001l21" n="7">Victor ut Aeneas belli fuit, ilico subdunt</l>
                    <l xml:id="d001l22" n="8">Imperio sese Rutuli. Datur inde per ipsum</l>
                    <l xml:id="d001l23" n="9">Hostia lausque diis. Pariter congaudet Iulo</l>
                    <l xml:id="d001l24" n="10">Ac sociis pro pace suis Turnique Latinus</l>
                    <l xml:id="d001l25" n="11">Morte dolet. Patriae miseranda incendia Daunus</l>
                    <l xml:id="d001l26" n="12">Eversae et cari deflet pia funera nati.</l>
                    <l xml:id="d001l27" n="13">Conubium instaurat natae laetosque hymenaeos</l>
                    <l xml:id="d001l28" n="14">Rex socer Aeneae genero. Gens utraque pacto</l>
                    <l xml:id="d001l29" n="15">Foedere pacis ovat. Tunc nomine coniugis urbem</l>
                    <l xml:id="d001l30" n="16">Instruit, et tandem placida sub pace regentem</l>
                    <l xml:id="d001l31" n="17">Transtulit Aeneam Venus astra in summa beatum.</l>
                    <lb/>
                </div2>
                <div2 xml:id="001c00b" type="carmen">
                    <head>
                        <abbr>arg. 3</abbr>
                    </head>
                    <p xml:id="d001l32" n="tit.">argumentum 3</p>
                    <l xml:id="d001l33" n="1">Hinc canit Aeneam post fortia facta beatum</l>
                    <l xml:id="d001l34" n="2">A Laude hic, Vegius sua nomina dicta Mafeus,</l>
                    <l xml:id="d001l35" n="3">Talis in eloquio, qualis fuit ipse poeta,</l>
                    <l xml:id="d001l36" n="4">Altiloquus Maro: tanta est facundia vatis.</l>
                    <l xml:id="d001l37" n="5">Laudibus immeritis non hic laudatur, amice;</l>
                    <l xml:id="d001l38" n="6">Ipse potes equidem, si vis, cognoscere, lector,</l>
                    <l xml:id="d001l39" n="7">Si sua dicta notes, si denique facta repenses.</l>
                    <l xml:id="d001l40" n="8">Vocibus in primis sed nomina nostra notabis,</l>
                    <l xml:id="d001l41" n="9">Brixia quem genuit tellus Saturnia pinguis.</l>
                    <l xml:id="d001l42" n="10">Victori Aeneae subdit se Rutula manus.</l>
                    <l xml:id="d001l43" n="11">Hinc superis grandes meriti redduntur honores.</l>
                    <l xml:id="d001l44" n="12">Congaudet nato Aeneas sociosque solatur.</l>
                    <l xml:id="d001l45" n="13">Morte dolet Turni senior bonus ipse Latinus,</l>
                    <l xml:id="d001l46" n="14">Dumque urbis patriae miseranda incendia Daunus</l>
                    <l xml:id="d001l47" n="15">Conqueritur, miseri patuerunt funera nati.</l>
                    <l xml:id="d001l48" n="16">Conubium instaurat natae rex ipse Latinus.</l>
                    <l xml:id="d001l49" n="17">Construit Aeneas tum nomine coniugis urbem.</l>
                    <l xml:id="d001l50" n="18">Transtulit hinc natum placida sub pace regentem</l>
                    <l xml:id="d001l51" n="19">Diva parens Iovis imperio astra ad summa beatum.</l>
                    <lb/>
                </div2>
                <div2 xml:id="001c00c" type="carmen">
                    <head>
                        <abbr>arg. 4</abbr>
                    </head>
                    <p xml:id="d001l52" n="tit.">argumentum 4</p>
                    <l xml:id="d001l53" n="1">Terdecimo super assistens Turnoque favorem</l>
                    <l xml:id="d001l54" n="2">Aeneas strato memorat positaque Latini</l>
                    <l xml:id="d001l55" n="3">Spe belli pacem poscunt requiemque laborum.</l>
                    <l xml:id="d001l56" n="4">Hinc meritum Aeneas victor diis reddit honorem.</l>
                    <l xml:id="d001l57" n="5">Defletum Rutuli Turnum positumque feretro</l>
                    <l xml:id="d001l58" n="6">Sublimi referunt patris alta ad moenia pompa</l>
                    <l xml:id="d001l59" n="7">Regali. Daunus natique urbisque dolore</l>
                    <l xml:id="d001l60" n="8">Percussus caelum miseris tum questibus implet.</l>
                    <l xml:id="d001l61" n="9">Aeneas Teucrum atque Italum comitante caterva</l>
                    <l xml:id="d001l62" n="10">Latinum accitus visit iunctisque hymenaeos</l>
                    <l xml:id="d001l63" n="11">Laviniae celebrant votis et foedera firmant.</l>
                    <l xml:id="d001l64" n="12">Indigetem Aeneam Venus inde ad sidera tollit.</l>
                    <lb/>
                </div2>
                <div2 xml:id="001c001" type="carmen">
                    <head>
                        <abbr></abbr>
                    </head>
                    <l xml:id="d001l65" n="1">Turnus ut extremo devictus Marte profudit</l>
                    <l xml:id="d001l66" n="2">Effugientem animam medioque sub agmine victor</l>
                    <l xml:id="d001l67" n="3">Magnanimus stetit Aeneas, Mavortius heros,</l>
                    <l xml:id="d001l68" n="4">Obstupuere omnes gemitumque dedere Latini,</l>
                    <l xml:id="d001l69" n="5">Et durum ex alto revomentes corde dolorem</l>
                    <l xml:id="d001l70" n="6">Concussis cecidere animis, ceu frondibus ingens</l>
                    <l xml:id="d001l71" n="7">Silva solet lapsis boreali impulsa tumultu.</l>
                    <l xml:id="d001l72" n="8">Tum tela infigunt terrae, et mucronibus haerent,</l>
                    <l xml:id="d001l73" n="9">Scutaque deponunt umeris, et proelia damnant,</l>
                    <l xml:id="d001l74" n="10">Insanumque horrent optati Martis amorem.</l>
                    <l xml:id="d001l75" n="11">Nec frenum nec colla pati captiva recusant</l>
                    <l xml:id="d001l76" n="12">Et veniam orare et requiem finemque malorum.</l>
                    <l xml:id="d001l77" n="13">Sicut acerba duo quando in certamina tauri</l>
                    <l xml:id="d001l78" n="14">Concurrant largo miscentes sanguine pugnam</l>
                    <l xml:id="d001l79" n="15">Cuique suum pecus inclinat, sin cesserit uni</l>
                    <l xml:id="d001l80" n="16">Palma duci, mox quae victo pecora ante favebant</l>
                    <l xml:id="d001l81" n="17">Nunc sese imperio subdunt victoris et ultro,</l>
                    <l xml:id="d001l82" n="18">Quamquam animum dolor altus habet, parere fatentur,</l>
                    <l xml:id="d001l83" n="19">Non aliter Rutuli, licet ingens maeror adhausit</l>
                    <l xml:id="d001l84" n="20">Pectora pulsa metu caesi ducis, inclita malunt</l>
                    <l xml:id="d001l85" n="21">Arma sequi et Phrygium Aeneam foedusque precari</l>
                    <l xml:id="d001l86" n="22">Pacis et aeternam rebus belloque quietem.</l>
                    <l xml:id="d001l87" n="23">Tunc Turnum super adsistens placido ore profatur</l>
                    <l xml:id="d001l88" n="24">Aeneas: "Quae tanta animo dementia crevit,</l>
                    <l xml:id="d001l89" n="25">Ut Teucros superum monitis summique Tonantis</l>
                    <l xml:id="d001l90" n="26">Imperio huc vectos, patereris, Daunia proles,</l>
                    <l xml:id="d001l91" n="27">Italia et pactis nequicquam expellere tectis?</l>
                    <l xml:id="d001l92" n="28">Disce Iovem revereri et iussa facessere divum.</l>
                    <l xml:id="d001l93" n="29">Magnum etiam capit ira Iovem, memoresque malorum</l>
                    <l xml:id="d001l94" n="30">Sollicitat vindicta deos. En ultima tanti</l>
                    <l xml:id="d001l95" n="31">Meta furoris adest, quo contra iura fidemque</l>
                    <l xml:id="d001l96" n="32">Iliacam rupto turbasti foedere gentem.</l>
                    <l xml:id="d001l97" n="33">Ecce suprema dies aliis exempla sub aevum</l>
                    <l xml:id="d001l98" n="34">Venturum missura, Iovem ne temnere frustra</l>
                    <l xml:id="d001l99" n="35">Fas sit et indignos bellorum accendere motus.</l>
                    <l xml:id="d001l100" n="36">Nunc armis laetare tuis! Heu, nobile corpus,</l>
                    <l xml:id="d001l101" n="37">Turne, iaces. At non tibi erit Lavinia parvo,</l>
                    <l xml:id="d001l102" n="38">Nec dextra tamen Aeneae cecidisse pudebit.</l>
                    <l xml:id="d001l103" n="39">Nunc, Rutuli, hinc auferte ducem vestrum; arma virumque</l>
                    <l xml:id="d001l104" n="40">Largior atque omnem deflendae mortis honorem.</l>
                    <l xml:id="d001l105" n="41">Sed quae Pallantis fuerant ingentia baltei</l>
                    <l xml:id="d001l106" n="42">Pondera, transmittam Euandro, ut solacia caeso</l>
                    <l xml:id="d001l107" n="43">Haud levia hoste ferat Turnoque exsultet adempto.</l>
                    <l xml:id="d001l108" n="44">Vos memores tamen, Ausonii, melioribus uti</l>
                    <l xml:id="d001l109" n="45">Discite bellorum auspiciis. Ego sidera iuro:</l>
                    <l xml:id="d001l110" n="46">Numquam acies, numquam arma libens in proelia movi,</l>
                    <l xml:id="d001l111" n="47">Sed vestris actus furiis defendere toto</l>
                    <l xml:id="d001l112" n="48">Optavi, et licuit, Troianas robore partes."</l>
                    <l xml:id="d001l113" n="49">Nec fatus plura Aeneas se laetus ad altos</l>
                    <l xml:id="d001l114" n="50">Vertebat muros et Troia tecta petebat.</l>
                    <l xml:id="d001l115" n="51">Una ipsum Teucrorum omnis conversa iuventus</l>
                    <l xml:id="d001l116" n="52">Exsultans sequitur, volucresque per arva pedum vi</l>
                    <l xml:id="d001l117" n="53">Quadrupedes citat, incusans acri ore Latinos</l>
                    <l xml:id="d001l118" n="54">Ignavosque vocans. Strepit altus plausibus aether.</l>
                    <l xml:id="d001l119" n="55">Et quamvis inhumata rogis dare corpora surgat</l>
                    <l xml:id="d001l120" n="56">Ingens cura animo sociosque imponere flammis,</l>
                    <l xml:id="d001l121" n="57">Maius opus tamen Aeneas sub pectore volvens</l>
                    <l xml:id="d001l122" n="58">Primum aris meritos superum mandabat honores.</l>
                    <l xml:id="d001l123" n="59">Tum pingues patrio iugulant ex more iuvencos</l>
                    <l xml:id="d001l124" n="60">Immittuntque sues niveasque in templa bidentes</l>
                    <l xml:id="d001l125" n="61">Purpuream effuso pulsantes sanguine terram.</l>
                    <l xml:id="d001l126" n="62">Viscera diripiunt et caesum in frusta trucidant</l>
                    <l xml:id="d001l127" n="63">Denudantque gregem, et flammis verubusque remittunt.</l>
                    <l xml:id="d001l128" n="64">Tum vina effundunt pateris et dona Lyaei</l>
                    <l xml:id="d001l129" n="65">Accumulant. Plenis venerantur lancibus aras.</l>
                    <l xml:id="d001l130" n="66">Tura ignes adolent; onerata altaria fumant.</l>
                    <l xml:id="d001l131" n="67">Tum plausus per tecta movent magnumque Tonantem</l>
                    <l xml:id="d001l132" n="68">Extollunt Veneremque et te, Saturnia Iuno,</l>
                    <l xml:id="d001l133" n="69">- Iam placidam et meliorem ingenti laude fatentur -</l>
                    <l xml:id="d001l134" n="70">Mavortemque ipsum. Tum cetera turba deorum</l>
                    <l xml:id="d001l135" n="71">In medium affertur summis cum vocibus altos</l>
                    <l xml:id="d001l136" n="72">Perlata ad caelos. Ante omnes mitior unus</l>
                    <l xml:id="d001l137" n="73">Aeneas duplices mittebat ad aethera palmas,</l>
                    <l xml:id="d001l138" n="74">Et puerum pauca ore dabat complexus Iulum:</l>
                    <l xml:id="d001l139" n="75">"Nate, in quo spes una patris, per tanta viarum</l>
                    <l xml:id="d001l140" n="76">Quem variis actus fatis discrimina duxi,</l>
                    <l xml:id="d001l141" n="77">Ecce inventa quies, ecce illa extrema malorum</l>
                    <l xml:id="d001l142" n="78">Aerumnis factura modum acceptissima semper</l>
                    <l xml:id="d001l143" n="79">Atque optata dies, quam dura in bella vocatus</l>
                    <l xml:id="d001l144" n="80">Saepe tibi dis auspicibus meminisse futuram</l>
                    <l xml:id="d001l145" n="81">Iam memini. Nunc te, quam primum Aurora rubebit</l>
                    <l xml:id="d001l146" n="82">Crastina, sublimem Rutulorum ad moenia mittam."</l>
                    <l xml:id="d001l147" n="83">Dehinc sese ad gentem Iliacam volvebat amico</l>
                    <l xml:id="d001l148" n="84">Continuans vultu et placida sic voce locutus:</l>
                    <l xml:id="d001l149" n="85">"O socii, per dura et densa pericula vecti,</l>
                    <l xml:id="d001l150" n="86">Per tantos bellorum aestus duplicesque furores</l>
                    <l xml:id="d001l151" n="87">Armorum, per totque hiemes, per quicquid acerbum,</l>
                    <l xml:id="d001l152" n="88">Horrendum, grave, triste, ingens, et quicquid iniquum,</l>
                    <l xml:id="d001l153" n="89">Infaustum et crudele foret, convertite mentem</l>
                    <l xml:id="d001l154" n="90">In melius! Iam finis adest: Hic meta laborum</l>
                    <l xml:id="d001l155" n="91">Stabit, et optatam Latia cum gente quietem</l>
                    <l xml:id="d001l156" n="92">Iungemus. Dabit inde mihi Lavinia coniunx</l>
                    <l xml:id="d001l157" n="93">Bello acri defensa Italo cum sanguine mixtam</l>
                    <l xml:id="d001l158" n="94">Troianam transferre aeterna in saecula gentem.</l>
                    <l xml:id="d001l159" n="95">Unum oro, socii, Ausonios communibus aeque</l>
                    <l xml:id="d001l160" n="96">Ferte animis, et vos socerum observate Latinum!</l>
                    <l xml:id="d001l161" n="97">Sceptrum idem sublime geret: sententia mentem</l>
                    <l xml:id="d001l162" n="98">Haec habet: at bello vos et praestantibus armis</l>
                    <l xml:id="d001l163" n="99">Discite me et pietate sequi. Quae gloria nobis</l>
                    <l xml:id="d001l164" n="100">Cesserit, in promptu est; sed caelum et sidera testor:</l>
                    <l xml:id="d001l165" n="101">Qui vos tantorum eripui de clade malorum,</l>
                    <l xml:id="d001l166" n="102">Idem ego sub maiora potens vos praemia ducam."</l>
                    <l xml:id="d001l167" n="103">Talibus orabat, variosque in pectore casus</l>
                    <l xml:id="d001l168" n="104">Praeteritos volvens partamque labore quietem</l>
                    <l xml:id="d001l169" n="105">Haud parvo nimium ardenti exundabat amore</l>
                    <l xml:id="d001l170" n="106">In Teucros, gravibus tandem evasisse periclis</l>
                    <l xml:id="d001l171" n="107">Exsultans. Velut exiguis cum ex aethere gyrans</l>
                    <l xml:id="d001l172" n="108">Incubuit pullis et magno turbine milvus</l>
                    <l xml:id="d001l173" n="109">Insiliens avido ore furit stragemque minatur,</l>
                    <l xml:id="d001l174" n="110">Tum cristata ales concusso pectore mater</l>
                    <l xml:id="d001l175" n="111">Consurgit misero natorum exterrita casu,</l>
                    <l xml:id="d001l176" n="112">Rostrum acuit totisque petit conatibus hostem</l>
                    <l xml:id="d001l177" n="113">Et multa expulsum vi tandem cedere cogit,</l>
                    <l xml:id="d001l178" n="114">Dehinc perturbatos crocitans exquirit et omnes</l>
                    <l xml:id="d001l179" n="115">Attonitos cogit pro caris anxia natis</l>
                    <l xml:id="d001l180" n="116">Et tanto ereptos gaudet superesse periclo,</l>
                    <l xml:id="d001l181" n="117">Non secus Anchisa genitus mulcebat amicis</l>
                    <l xml:id="d001l182" n="118">Troianos dictis, antiquum corde timorem</l>
                    <l xml:id="d001l183" n="119">Flagrantisque agitans curas et gaudia longis</l>
                    <l xml:id="d001l184" n="120">Tandem parta malis, et quae perferre molestum</l>
                    <l xml:id="d001l185" n="121">Ante fuit, meminisse iuvat. Verum altior idem</l>
                    <l xml:id="d001l186" n="122">Ingenti et clara Aeneas supereminet omnes</l>
                    <l xml:id="d001l187" n="123">Virtute excellens, et pro tot numina donis</l>
                    <l xml:id="d001l188" n="124">Exorat summisque Iovem cum laudibus effert.</l>
                    <l xml:id="d001l189" n="125">Interea Rutuli magnum et miserabile funus</l>
                    <l xml:id="d001l190" n="126">Exanimumque ducem tulerant sub tecta frequentes</l>
                    <l xml:id="d001l191" n="127">Correpti maerore animos largumque pluentes</l>
                    <l xml:id="d001l192" n="128">Imbrem oculis; et iam lato clamore Latinum</l>
                    <l xml:id="d001l193" n="129">Defessum et varios agitantem pectore casus</l>
                    <l xml:id="d001l194" n="130">Complerant. Qui postquam altos crebrescere questus</l>
                    <l xml:id="d001l195" n="131">Et Turnum ingenti confossum vulnere vidit,</l>
                    <l xml:id="d001l196" n="132">Haud tenuit lacrimas; dehinc maestum leniter agmen</l>
                    <l xml:id="d001l197" n="133">Corripuit manibus verbisque silentia ponens.</l>
                    <l xml:id="d001l198" n="134">Ceu spumantis apri quando per viscera dentes</l>
                    <l xml:id="d001l199" n="135">Fulmineos canis excepit praestantior omni</l>
                    <l xml:id="d001l200" n="136">Ex numero, tunc infausto perterrita casu</l>
                    <l xml:id="d001l201" n="137">Cetera turba fugit latrantum atque ore magistrum</l>
                    <l xml:id="d001l202" n="138">Circumstans querulo pavitat magnoque ululatu</l>
                    <l xml:id="d001l203" n="139">Infremit, at commota manu dominique iubentis</l>
                    <l xml:id="d001l204" n="140">Ore silet gemitumque premit seseque coercet,</l>
                    <l xml:id="d001l205" n="141">Haud aliter Rutuli suppressa voce quierunt.</l>
                    <l xml:id="d001l206" n="142">Tum sic illacrimans rex alto e corde Latinus</l>
                    <l xml:id="d001l207" n="145" rend="145">Incipit: "O fragilis damnosa superbia sceptri!</l>
                    <l xml:id="d001l208" n="146">O furor, o nimium dominandi innata cupido,</l>
                    <l xml:id="d001l209" n="147">Mortales quo caeca vehis? Quo gloria tantis</l>
                    <l xml:id="d001l210" n="148">Inflatos effers animos quaesita periclis?</l>
                    <l xml:id="d001l211" n="149">Quot tecum insidias, quot clades, quanta malorum</l>
                    <l xml:id="d001l212" n="150">Magnorum monimenta geris? Quot tela, quot enses</l>
                    <l xml:id="d001l213" n="151">Ante oculos, si cernis, habes! Heu dulce venenum</l>
                    <l xml:id="d001l214" n="152">Et mundi letalis honos! Heu, tristia regni</l>
                    <l xml:id="d001l215" n="153">Munera, quae haud parvo constent, et grandia rerum</l>
                    <l xml:id="d001l216" n="154">Pondera, quae numquam placidam promittere pacem</l>
                    <l xml:id="d001l217" n="155">Nec requiem conferre queant! Heu, sortis acerbae</l>
                    <l xml:id="d001l218" n="156">Et miserae regale decus, magnoque timori</l>
                    <l xml:id="d001l219" n="157">Suppositos regum casus pacisque negatos!</l>
                    <l xml:id="d001l220" n="158">Quid, Turne, ingenti Ausoniam movisse tumultu</l>
                    <l xml:id="d001l221" n="159">Et dura Aeneadas turbasse in bella coactos,</l>
                    <l xml:id="d001l222" n="160">Quid iuvat et pactae violasse optata quietis</l>
                    <l xml:id="d001l223" n="161">Pignora? Quae tibi tanta animo impatientia venit,</l>
                    <l xml:id="d001l224" n="162">Ut Martem cum gente deum iussuque Tonantis</l>
                    <l xml:id="d001l225" n="163">Huc vecta gereres nostrisque expellere tectis</l>
                    <l xml:id="d001l226" n="164">Ultro instans velles et natae solvere foedus</l>
                    <l xml:id="d001l227" n="165">Pollicitae genero Aeneae et me bella negante</l>
                    <l xml:id="d001l228" n="166">Dura movere manu? Quae tanta insania mentem</l>
                    <l xml:id="d001l229" n="167">Implicuit? Quotiens te in saevi Martis euntem</l>
                    <l xml:id="d001l230" n="168">Agmina sublimemque in equo et radiantibus armis</l>
                    <l xml:id="d001l231" n="169">Temptavi revocare et iter suspendere coeptum!</l>
                    <l xml:id="d001l232" n="170">Inde ego quanta tuli, testantur moenia tectis</l>
                    <l xml:id="d001l233" n="171">Semirutis magnique albentes ossibus agri</l>
                    <l xml:id="d001l234" n="172">Et Latium toto defectum robore et ingens</l>
                    <l xml:id="d001l235" n="173">Exitium fluviique humana caede rubentes</l>
                    <l xml:id="d001l236" n="174">Et longi trepidique metus durique labores,</l>
                    <l xml:id="d001l237" n="175">Quos totiens senior per tanta pericula cepi.</l>
                    <l xml:id="d001l238" n="176">At nunc, Turne, iaces! Ubinam tam magna iuventae</l>
                    <l xml:id="d001l239" n="177">Gloria et excellens animus? Quo splendidus altae</l>
                    <l xml:id="d001l240" n="178">Frontis honos? Quonam illa decens effugit imago?</l>
                    <l xml:id="d001l241" n="179">Ah! quantas Dauno lacrimas, acrisque dolores,</l>
                    <l xml:id="d001l242" n="180">Turne, dabis! Quanto circumfluet Ardea fletu!</l>
                    <l xml:id="d001l243" n="181">Sed non degeneri et pudibundo vulnere fossum</l>
                    <l xml:id="d001l244" n="182">Aspiciet: saltem hoc miserae solamen habebit</l>
                    <l xml:id="d001l245" n="183">Mortis, ut Aeneae Troiani exceperis ensem."</l>
                    <l xml:id="d001l246" n="184">Haec fatus lacrimisque genas implevit abortis.</l>
                    <l xml:id="d001l247" n="185">Tum sese ad turbam vertens miserabile corpus</l>
                    <l xml:id="d001l248" n="186">Attolli et caram maesti genitoris ad urbem</l>
                    <l xml:id="d001l249" n="187">Deferri atque pios fieri mandabat honores.</l>
                    <l xml:id="d001l250" n="188">Mox circumfusi Rutuli lato agmine caesum</l>
                    <l xml:id="d001l251" n="189">Sublimen ingenti iuvenem posuere feretro,</l>
                    <l xml:id="d001l252" n="190">Multa super Teucrum raptorum insignia secum</l>
                    <l xml:id="d001l253" n="191">Et galeas et equos ensesque et tela ferentes.</l>
                    <l xml:id="d001l254" n="192">Post currus Phrygia sudantes caede sequuntur.</l>
                    <l xml:id="d001l255" n="193">It lacrimans et ducit equum docta arte Metiscus</l>
                    <l xml:id="d001l256" n="194">Rorantem et fletu madidum, qui vexerat ante</l>
                    <l xml:id="d001l257" n="195">Victorem Turnum atque hostili strage furentem.</l>
                    <l xml:id="d001l258" n="196">Hinc alii versa arma gerunt. Tum cetera pubes</l>
                    <l xml:id="d001l259" n="197">Flens sequitur largisque umectat pectora guttis.</l>
                    <l xml:id="d001l260" n="198">Et iam fessi ibant per muta silentia noctis</l>
                    <l xml:id="d001l261" n="199">Caedentes sese, gressumque in tecta Latinus</l>
                    <l xml:id="d001l262" n="200">Flexerat ingenti turbatus funere mentem;</l>
                    <l xml:id="d001l263" n="201">Una omnes lacrimas matres puerique senesque</l>
                    <l xml:id="d001l264" n="202">Fundebant maestam implentes mugitibus urbem.</l>
                    <l xml:id="d001l265" n="203">Inscius at tantos Daunus superesse dolores</l>
                    <l xml:id="d001l266" n="204">Et natum extremo consumptum Marte superbam</l>
                    <l xml:id="d001l267" n="205">Effudisse animam largisque ad moenia duci</l>
                    <l xml:id="d001l268" n="206">Cum lacrimis alios gemitus curasque fovebat.</l>
                    <l xml:id="d001l269" n="207">Namque ex diversa caderent dum parte Latini</l>
                    <l xml:id="d001l270" n="208">Et calido Turnus foedaret sanguine terram,</l>
                    <l xml:id="d001l271" n="209">Urbem ingens flamma et muros invaserat altos,</l>
                    <l xml:id="d001l272" n="210">Fumabatque rutis miseri patris Ardea tectis</l>
                    <l xml:id="d001l273" n="211">Et tota in cinerem vergebat, et astra favillae</l>
                    <l xml:id="d001l274" n="212">Altivolae implebant, nec spes plus ulla salutis,</l>
                    <l xml:id="d001l275" n="213">Sive quidem sic diis placitum est, seu praescia Turni</l>
                    <l xml:id="d001l276" n="214">Signum ut fata darent horrendo Marte perempti.</l>
                    <l xml:id="d001l277" n="215">Extemplo concussi animos et tristia cives</l>
                    <l xml:id="d001l278" n="216">Pectora caedentes miserandae sortis iniquum</l>
                    <l xml:id="d001l279" n="217">Deflebant casum longoque ex ordine matres</l>
                    <l xml:id="d001l280" n="218">Atque avidos totis fugiebant viribus ignes.</l>
                    <l xml:id="d001l281" n="219">Ac veluti cum nigra cohors posuere sub alta</l>
                    <l xml:id="d001l282" n="220">Arbore et in fixa radice cubilia longo</l>
                    <l xml:id="d001l283" n="221">Formicae instantes operi, sin dura securis</l>
                    <l xml:id="d001l284" n="222">Incumbat versoque infringat culmine parvas</l>
                    <l xml:id="d001l285" n="223">Saeva casas, mox certatim sese agmine fuso</l>
                    <l xml:id="d001l286" n="224">Corripiunt maestaeque fuga trepidaeque feruntur:</l>
                    <l xml:id="d001l287" n="225">Et velut ignitum testudo eversa calorem</l>
                    <l xml:id="d001l288" n="226">Cum sensit luctata diu pedibusque renitens</l>
                    <l xml:id="d001l289" n="227">Caudam agitansque caputque acri vi cedere temptat,</l>
                    <l xml:id="d001l290" n="228">Aestuat, et multo insudans conamina miscet,</l>
                    <l xml:id="d001l291" n="229">Haud aliter miseri per tanta incendia cives</l>
                    <l xml:id="d001l292" n="230">Iactabant sese et confusa mente ferebant.</l>
                    <l xml:id="d001l293" n="231">Ante omnes senio confectus ad aethera voces</l>
                    <l xml:id="d001l294" n="232">Fundebat querulas Daunus superosque vocabat.</l>
                    <l xml:id="d001l295" n="233">Tum vero e mediis visa est consurgere flammis</l>
                    <l xml:id="d001l296" n="234">Percussisque ales volitare per aera pennis</l>
                    <l xml:id="d001l297" n="235">Indicium nomenque urbis versae Ardea servans,</l>
                    <l xml:id="d001l298" n="236">Et cui sublimes stabant in moenibus arces,</l>
                    <l xml:id="d001l299" n="237">Mutata effusis nunc circumlabitur alis.</l>
                    <l xml:id="d001l300" n="238">Attoniti novitate omnes monitisque deorum</l>
                    <l xml:id="d001l301" n="239">Haud parvis deiecti umeros atque ora tenebant.</l>
                    <l xml:id="d001l302" n="240">At Daunus patriae ardenti concussus amore</l>
                    <l xml:id="d001l303" n="241">Eversae duros gemitus sub corde premebat.</l>
                    <l xml:id="d001l304" n="242">Haec inter magno volitans praenuntia motu</l>
                    <l xml:id="d001l305" n="243">Fama ruit latisque animos clamoribus implet</l>
                    <l xml:id="d001l306" n="244">Adventare novum magno cum milite funus</l>
                    <l xml:id="d001l307" n="245">Et Turnum exanimem et letali vulnere victum.</l>
                    <l xml:id="d001l308" n="246">Mox exciti omnes nigras duxere frequentes</l>
                    <l xml:id="d001l309" n="247">Incensas ex more faces: ardentibus agri</l>
                    <l xml:id="d001l310" n="248">Collucent flammis. Dehinc se venientibus addunt.</l>
                    <l xml:id="d001l311" n="249">Quos postquam toto videre ex agmine matres,</l>
                    <l xml:id="d001l312" n="250">Percussis vocem palmis ad sidera tollunt.</l>
                    <l xml:id="d001l313" n="251">At Daunus, cari ut patuerunt funera nati,</l>
                    <l xml:id="d001l314" n="252">Substitit, et demum ingenti correpta dolore</l>
                    <l xml:id="d001l315" n="253">Ora movens medium sese furibundus in agmen</l>
                    <l xml:id="d001l316" n="254">Proripuit Turnumque super prostratus et haerens,</l>
                    <l xml:id="d001l317" n="255">Quam primum fari potuit, sic edidit ore:</l>
                    <l xml:id="d001l318" n="256">"Nate, patris dolor et fessae miseranda senectae</l>
                    <l xml:id="d001l319" n="257">Rapta quies, quo me, tantis iactate periclis,</l>
                    <l xml:id="d001l320" n="258">Duxisti, et saevis tandem devicte sub armis?</l>
                    <l xml:id="d001l321" n="259">Quo tua me praestans animi constantia vexit?</l>
                    <l xml:id="d001l322" n="260">Hic clarae virtutis honos et gloria sceptri?</l>
                    <l xml:id="d001l323" n="261">Hoc magni decus imperii? Talesne triumphos,</l>
                    <l xml:id="d001l324" n="262">Nate, refers? Haec illa quies promissa parenti</l>
                    <l xml:id="d001l325" n="263">Afflicto totiens, haec meta optata laborum?</l>
                    <l xml:id="d001l326" n="264">Heu miserum! Quam praecipites labentia casus</l>
                    <l xml:id="d001l327" n="265">Exagitant, quanto vertuntur saecula motu!</l>
                    <l xml:id="d001l328" n="266">Qui iam sublimes referebas clarus honores,</l>
                    <l xml:id="d001l329" n="267">Et magnus toto in Latio, quem Troes in armis</l>
                    <l xml:id="d001l330" n="268">Horrendum et trepidi totiens sensere furentem,</l>
                    <l xml:id="d001l331" n="269">Nunc, mi Turne, iaces, miserandum et flebile corpus!</l>
                    <l xml:id="d001l332" n="270">Iam mutum et sine voce caput, quo pulchrior alter</l>
                    <l xml:id="d001l333" n="271">Non fuit in tota Ausonia nec gratior ullus</l>
                    <l xml:id="d001l334" n="272">Eloquio nec quis positis ingentior armis.</l>
                    <l xml:id="d001l335" n="273">Nate, ubi forma nitens niveaque in fronte serenus</l>
                    <l xml:id="d001l336" n="274">Ille decor laetusque oculorum aspectus et altae</l>
                    <l xml:id="d001l337" n="275">Egregius cervicis honos? His gloria Martis</l>
                    <l xml:id="d001l338" n="276">Contigit hospitiis? Tali rediture paratu</l>
                    <l xml:id="d001l339" n="277">Discedens voluisti avidis te credere bellis?</l>
                    <l xml:id="d001l340" n="278">Heu mortem invisam, quae sola ultricibus armis</l>
                    <l xml:id="d001l341" n="279">Elatos frenas animos, communia toti</l>
                    <l xml:id="d001l342" n="280">Genti sceptra tenens aeternaque foedera servans,</l>
                    <l xml:id="d001l343" n="281">Quae magnos parvosque teris, quae fortibus aequas</l>
                    <l xml:id="d001l344" n="282">Imbelles populisque duces seniumque iuventae!</l>
                    <l xml:id="d001l345" n="283">Heu mortem obscuram! Quae causa indigna coegit</l>
                    <l xml:id="d001l346" n="284">Eripere atque meum crudeli vulnere natum</l>
                    <l xml:id="d001l347" n="285">Afficere? O felix tam grato caedis Amata</l>
                    <l xml:id="d001l348" n="286">Successu laetare tuae; quae tanta dolorum</l>
                    <l xml:id="d001l349" n="287">Fugisti monimenta gravisque immania casus</l>
                    <l xml:id="d001l350" n="288">Pondera! Quid misero genitori plura paratis,</l>
                    <l xml:id="d001l351" n="289">O superi? Natum rapuistis et Ardea flammis</l>
                    <l xml:id="d001l352" n="290">Consumpta in cinerem versa est; nunc aethera pennis</l>
                    <l xml:id="d001l353" n="291">Verberat. Ah me, Turne, tua plus caede cruento.</l>
                    <l xml:id="d001l354" n="292">Deerat adhuc sors ista patris suprema senectae.</l>
                    <l xml:id="d001l355" n="293">At vero quem saeva premunt et numina torquent,</l>
                    <l xml:id="d001l356" n="294">Illum incensa odiis atque acrem concita in iram</l>
                    <l xml:id="d001l357" n="295">Funditus evertunt miserum. Sic fata rotant res."</l>
                    <l xml:id="d001l358" n="296">Dixerat: et multa illacrimans largo ora rigabat</l>
                    <l xml:id="d001l359" n="297">Perfusa imbre trahens duros e corde dolores,</l>
                    <l xml:id="d001l360" n="298">Qualis ubi incubuit validis Iovis unguibus ales</l>
                    <l xml:id="d001l361" n="299">Et parvum effuso divulsit sanguine fetum,</l>
                    <l xml:id="d001l362" n="300">Cerva videns miseri tristatur funere nati.</l>
                    <l xml:id="d001l363" n="301">Postera lux latum splendore impleverat orbem;</l>
                    <l xml:id="d001l364" n="302">Tunc pater infractos fatali Marte Latinus</l>
                    <l xml:id="d001l365" n="303">Defecisse videns Italos totamque potenti</l>
                    <l xml:id="d001l366" n="304">Cedere fortunam Aeneae, bellique tumultum</l>
                    <l xml:id="d001l367" n="305">Ingentisque animo curas et foedera volvens</l>
                    <l xml:id="d001l368" n="306">Conubii promissa suae nataeque hymenaeos</l>
                    <l xml:id="d001l369" n="307">Praestantes vocat electos ex agmine toto</l>
                    <l xml:id="d001l370" n="308">Mille viros, qui Dardanium comitentur ad urbem</l>
                    <l xml:id="d001l371" n="309">Spectatum virtute ducem, iungitque togatos</l>
                    <l xml:id="d001l372" n="310">Multa oratores memorans, et euntibus ultro</l>
                    <l xml:id="d001l373" n="311">Imperat, ut quando auspiciis monitisque deorum</l>
                    <l xml:id="d001l374" n="312">Troianam miscere Italo cum sanguine gentem</l>
                    <l xml:id="d001l375" n="313">Expediat, placido intersint animoque revisant</l>
                    <l xml:id="d001l376" n="314">Aeneadasque vehant alta intra moenia laeti.</l>
                    <l xml:id="d001l377" n="315">Interea ipse urbem labefactam et vulgus inerme</l>
                    <l xml:id="d001l378" n="316">Componit solidatque animos requiemque futuram</l>
                    <l xml:id="d001l379" n="317">Spondet et aeternam ventura in saecula pacem.</l>
                    <l xml:id="d001l380" n="318">Inde iubet meritos turba plaudente triumphos</l>
                    <l xml:id="d001l381" n="319">Sublimesque domus fieri regalis honores;</l>
                    <l xml:id="d001l382" n="320">Atque alacris monet, unanimes ut fronte serena</l>
                    <l xml:id="d001l383" n="321">Occurrant genero venienti et pectore toto</l>
                    <l xml:id="d001l384" n="322">Excipiant gentem Iliacam partaeque quietis</l>
                    <l xml:id="d001l385" n="323">Gaudia et optatae diffundant pacis amores.</l>
                    <l xml:id="d001l386" n="324">Iamque instructa cohors Teucrorum castra subibat</l>
                    <l xml:id="d001l387" n="325">Cincta comas ramis oleae pacemque rogabat.</l>
                    <l xml:id="d001l388" n="326">Quam bonus Aeneas ad se intra regia duci</l>
                    <l xml:id="d001l389" n="327">Tecta iubet causamque viae laeto ore requirit.</l>
                    <l xml:id="d001l390" n="328">Tunc senior sic incipiens ardentia Drances</l>
                    <l xml:id="d001l391" n="329">Verba movet nimium erepti pro funere Turni</l>
                    <l xml:id="d001l392" n="330">Exultans: "O Troianae dux inclite gentis,</l>
                    <l xml:id="d001l393" n="331">Gloria spesque Phrygum, quo nec pietate nec armis</l>
                    <l xml:id="d001l394" n="332">Maior in orbe fuit: victi obtestamur et omnes</l>
                    <l xml:id="d001l395" n="333">Iuramus divos divasque, invitus in unum</l>
                    <l xml:id="d001l396" n="334">Conflatum vidit Latium et temerata Latinus</l>
                    <l xml:id="d001l397" n="335">Foedera, nec Phrygios umquam turbavit honores.</l>
                    <l xml:id="d001l398" n="336">Quin natae, quando superum sic vota ferebant,</l>
                    <l xml:id="d001l399" n="337">Conubia et generum magno te optabat amore.</l>
                    <l xml:id="d001l400" n="338">Sed quicquid tanto armorum flagrante tumultu</l>
                    <l xml:id="d001l401" n="339">Tantorum furiisque operum atque laboribus actum est,</l>
                    <l xml:id="d001l402" n="340">Id rapidus Turni et stimulis incensus iniquis</l>
                    <l xml:id="d001l403" n="341">Correptusque odiis furor attulit; ille negantes</l>
                    <l xml:id="d001l404" n="342">Invitasque dedit Latias in proelia gentes.</l>
                    <l xml:id="d001l405" n="343">Illum omnis conversa cohors poscebat, ut armis</l>
                    <l xml:id="d001l406" n="344">Cederet et magnum sineret succedere pactis</l>
                    <l xml:id="d001l407" n="345">Conubiis Anchisiaden. Inde optimus ambas</l>
                    <l xml:id="d001l408" n="346">Iungebat palmas defessa aetate Latinus</l>
                    <l xml:id="d001l409" n="347">Confectus nimioque ardentem Marte rogabat.</l>
                    <l xml:id="d001l410" n="348">Nec nostrae potuere preces inflectere durum</l>
                    <l xml:id="d001l411" n="349">Nec divum portenta animum, quin acrius ignem</l>
                    <l xml:id="d001l412" n="350">Spumabat ferus ore vomens bellumque ciebat.</l>
                    <l xml:id="d001l413" n="351">At vero dignum invenit pro talibus ausis</l>
                    <l xml:id="d001l414" n="352">Exitium, qui te tandem victore momordit</l>
                    <l xml:id="d001l415" n="353">Nigrantem prostratus humum. Nunc improbus aedes</l>
                    <l xml:id="d001l416" n="354">Tartareas visurus eat quaeratque sub imo</l>
                    <l xml:id="d001l417" n="355">Nunc alias Acheronte acies aliosque hymenaeos.</l>
                    <l xml:id="d001l418" n="356">Tu melior succede bonis Laurentibus heres.</l>
                    <l xml:id="d001l419" n="357">In te omnis domus et fessi inclinata Latini</l>
                    <l xml:id="d001l420" n="358">Spes iacet. Unum omnes Itali super aurea mittunt</l>
                    <l xml:id="d001l421" n="359">Sidera et ingentem bello et caelestibus armis</l>
                    <l xml:id="d001l422" n="360">Extollunt, et vera canunt praeconia voces.</l>
                    <l xml:id="d001l423" n="361">Te gravium veneranda patrum consultaque turba</l>
                    <l xml:id="d001l424" n="362">Invalidique aetate senes, te laeta iuventus</l>
                    <l xml:id="d001l425" n="363">Et cupidae matres, pueri innuptaeque puellae</l>
                    <l xml:id="d001l426" n="364">Unanimes aequo ore volunt Turnumque sub armis</l>
                    <l xml:id="d001l427" n="365">Exsultant cecidisse tuis; te tota precatur</l>
                    <l xml:id="d001l428" n="366">Ausonia et claris praestantem laudibus effert.</l>
                    <l xml:id="d001l429" n="367">In te unum conversi oculi. pater ipse Latinus</l>
                    <l xml:id="d001l430" n="368">Iam senior sola haec longaevae munera vitae,</l>
                    <l xml:id="d001l431" n="369">Quod natam tibi iungat, habet, generique nepotes</l>
                    <l xml:id="d001l432" n="370">Troianos Italo admixtos in saecula mittat.</l>
                    <l xml:id="d001l433" n="371">Ergo age, magne, veni, Teucrorum ductor, et altos</l>
                    <l xml:id="d001l434" n="372">Ingredere et celebres cape quos spondemus honores."</l>
                    <l xml:id="d001l435" n="373">Finierat: cunctique eadem simul ore fremebant.</l>
                    <l xml:id="d001l436" n="374">Quos pius Aeneas hilari cum fronte receptos</l>
                    <l xml:id="d001l437" n="375">Prosequitur paucis et amico pectore fatur:</l>
                    <l xml:id="d001l438" n="376">"Nec vos nec placida solitum sub pace Latinum</l>
                    <l xml:id="d001l439" n="377">Arguerim, verum infesti violentia Turni</l>
                    <l xml:id="d001l440" n="378">Tantum opus, haud dubito, et tanti discrimina Martis</l>
                    <l xml:id="d001l441" n="379">Concivit, iuvenili autem plus laudis amore.</l>
                    <l xml:id="d001l442" n="380">Quicquid id est tamen, Ausonii, nil pacta recuso</l>
                    <l xml:id="d001l443" n="381">Conubia et sanctam firmato foedere pacem</l>
                    <l xml:id="d001l444" n="382">Iungere. Rex idem imperium et veneranda tenebit</l>
                    <l xml:id="d001l445" n="383">Sceptra socer, statuentque mei mihi moenia Teucri,</l>
                    <l xml:id="d001l446" n="384">Et nomen natae urbis erit, sacrosque penates</l>
                    <l xml:id="d001l447" n="385">Adiciam. Vos communes in saecula leges</l>
                    <l xml:id="d001l448" n="386">Concordique pares animo mittetis amores.</l>
                    <l xml:id="d001l449" n="387">Interea, quod restat adhuc, imponite flammis</l>
                    <l xml:id="d001l450" n="388">Corpora, quae duri miseranda insania belli</l>
                    <l xml:id="d001l451" n="389">Eripuit! Dehinc nos, quam primum crastina surget</l>
                    <l xml:id="d001l452" n="390">Clara dies, laeti Laurentia tecta petemus."</l>
                    <l xml:id="d001l453" n="391">Dixerat, et tanto affatu conversa tenebant</l>
                    <l xml:id="d001l454" n="392">Ora simul stupefacti omnes et apertius ingens</l>
                    <l xml:id="d001l455" n="393">Mirantes pietatis opus. Mox robore vasto</l>
                    <l xml:id="d001l456" n="394">Congestas statuere pyras ignemque repostis</l>
                    <l xml:id="d001l457" n="395">Civibus immisere; altum super aethera fumus</l>
                    <l xml:id="d001l458" n="396">Evolat, atque atris caelum sublime tenebris</l>
                    <l xml:id="d001l459" n="397">Conditur. Innumeras ex omni rure trucidant</l>
                    <l xml:id="d001l460" n="398">Delectas pecudes et nigros terga iuvencos</l>
                    <l xml:id="d001l461" n="399">Immittuntque rogis. Latos incendia campos</l>
                    <l xml:id="d001l462" n="400">Enudant. Fremit impulsus clamoribus aer.</l>
                    <l xml:id="d001l463" n="401">Iamque sequens clarum extulerat lux aurea Phoebum;</l>
                    <l xml:id="d001l464" n="402">Tunc Teucri Ausoniique omnes mixto agmine laeti</l>
                    <l xml:id="d001l465" n="403">Consedere in equis et gressum ad tecta movebant</l>
                    <l xml:id="d001l466" n="404">Laurenti atque altis erectam moenibus urbem,</l>
                    <l xml:id="d001l467" n="405">Ante omnes pius Aeneas, post ordine Drances</l>
                    <l xml:id="d001l468" n="406">Multa duci senior memorans, dehinc unica proles</l>
                    <l xml:id="d001l469" n="407">Ascanius multumque animi maturus Aletes</l>
                    <l xml:id="d001l470" n="408">Et gravis Ilioneus Mnestheusque acerque Serestus,</l>
                    <l xml:id="d001l471" n="409">Sergestus fortisque Gyas fortisque Cloanthus;</l>
                    <l xml:id="d001l472" n="410">Post alii mixtimque Itali Teucrique sequuntur.</l>
                    <l xml:id="d001l473" n="411">Interea effusi stabant per moenia cives</l>
                    <l xml:id="d001l474" n="412">Primorumque manus alacres imbelleque vulgus</l>
                    <l xml:id="d001l475" n="413">Troianam cupido expectantes pectore turbam.</l>
                    <l xml:id="d001l476" n="414">Et iam adventabant, placida quos fronte Latinus</l>
                    <l xml:id="d001l477" n="415">Occurrens magna excepit comitante caterva.</l>
                    <l xml:id="d001l478" n="416">At postquam medio venientem ex agmine vidit</l>
                    <l xml:id="d001l479" n="417">Dardanium Aenean, vera haud illusit imago;</l>
                    <l xml:id="d001l480" n="418">Namque omnes super excellens atque altior ibat</l>
                    <l xml:id="d001l481" n="419">Et late regalem oculis spargebat honorem</l>
                    <l xml:id="d001l482" n="420">Sidereis. Tunc quam primum data copia fandi est</l>
                    <l xml:id="d001l483" n="421">Et voces capere optatasque adiungere dextras,</l>
                    <l xml:id="d001l484" n="422">Incipit et prior affatur sic ore Latinus:</l>
                    <l xml:id="d001l485" n="423">"Venisti tandem, cupidum nec fixa fefellit</l>
                    <l xml:id="d001l486" n="424">Spes animum, lux Troianae clarissima gentis,</l>
                    <l xml:id="d001l487" n="425">Magnorum quem iussa deum tot casibus actum</l>
                    <l xml:id="d001l488" n="426">Italia et nostris voluerunt sistere tectis,</l>
                    <l xml:id="d001l489" n="427">Quamquam humana furens nimis ausa licentia sanctas</l>
                    <l xml:id="d001l490" n="428">Turbarit leges et divum exciverit iras,</l>
                    <l xml:id="d001l491" n="429">Quin etiam invitum totiens meque arma negantem</l>
                    <l xml:id="d001l492" n="430">Crediderit duri perferre pericula Martis.</l>
                    <l xml:id="d001l493" n="431">Factum etenim, sed nec parvo: sat numina iustas</l>
                    <l xml:id="d001l494" n="432">Indignata animis misere ultricia poenas.</l>
                    <l xml:id="d001l495" n="433">Nunc age, magne Phrygum ductor, quando omnis origo</l>
                    <l xml:id="d001l496" n="434">Seditionis abest et tanti criminis auctor,</l>
                    <l xml:id="d001l497" n="435">Conubiis succede et promissis hymenaeis.</l>
                    <l xml:id="d001l498" n="436">Sunt mihi regna, manent erectis oppida muris.</l>
                    <l xml:id="d001l499" n="437">Sola autem fessae spes unica nata senectae:</l>
                    <l xml:id="d001l500" n="438">Te generum et natum tempus complector in omne."</l>
                    <l xml:id="d001l501" n="439">Quem contra bonus Aeneas: "Rex maxime, nullam</l>
                    <l xml:id="d001l502" n="440">Te causam armorum et tanti movisse tumultus</l>
                    <l xml:id="d001l503" n="441">Crediderim sacrae cupientem foedera pacis;</l>
                    <l xml:id="d001l504" n="442">Et si qua est, pone hanc animo, precor, optime, curam.</l>
                    <l xml:id="d001l505" n="443">Nunc adsum et patrem et socerum te laetus in omnis</l>
                    <l xml:id="d001l506" n="444">Accipio casus. Magni mihi surget imago</l>
                    <l xml:id="d001l507" n="445">Anchisae et rursum ardebo genitoris amore."</l>
                    <l xml:id="d001l508" n="446">Talibus orabant inter se et tecta subibant</l>
                    <l xml:id="d001l509" n="447">Regia. Tum studio effusae matresque nurusque</l>
                    <l xml:id="d001l510" n="448">Longaevique patres stabant iuvenumque cohortes</l>
                    <l xml:id="d001l511" n="449">Pulchra revisentes Troianae corpora gentis.</l>
                    <l xml:id="d001l512" n="450">Ante omnes magnum Aenean cupidoque notabant</l>
                    <l xml:id="d001l513" n="451">Altum animo genus et praestantem frontis honorem</l>
                    <l xml:id="d001l514" n="452">Quaesitamque alacres pacemque optata quietis</l>
                    <l xml:id="d001l515" n="453">Munera laudabant. Ceu quando longus et ingens</l>
                    <l xml:id="d001l516" n="454">Ignavos tenuit resolutis nubibus imber</l>
                    <l xml:id="d001l517" n="455">Agricolas curvumque diu requievit aratrum,</l>
                    <l xml:id="d001l518" n="456">Tunc, si clarus equos spatioso limine Titan</l>
                    <l xml:id="d001l519" n="457">Laxet et aurato caelum splendore serenet,</l>
                    <l xml:id="d001l520" n="458">Laetitia exundant et sese hortantur agrestes,</l>
                    <l xml:id="d001l521" n="459">Non secus Ausonii tam laeto in tempore rerum</l>
                    <l xml:id="d001l522" n="460">Composuere animos. Et iam rex alta Latinus</l>
                    <l xml:id="d001l523" n="461">Atria regalisque aditus intrarat et una</l>
                    <l xml:id="d001l524" n="462">Optimus Aeneas, sequitur quem pulcher Iulus,</l>
                    <l xml:id="d001l525" n="463">Dehinc Itali mixtique Phryges. Tum splendida lato</l>
                    <l xml:id="d001l526" n="464">Applausu et laeto completur regia coetu.</l>
                    <l xml:id="d001l527" n="465">Haec inter matrum innumera nuruumque caterva</l>
                    <l xml:id="d001l528" n="466">In medium comitata venit Lavinia virgo</l>
                    <l xml:id="d001l529" n="467">Sidereos deiecta oculos; quam Troius heros</l>
                    <l xml:id="d001l530" n="468">Virtute et forma ingentem, mirabile dictu,</l>
                    <l xml:id="d001l531" n="469">Ut vidit, primo aspectu stupefactus inhaesit</l>
                    <l xml:id="d001l532" n="470">Et secum Turni casus miseratus acerbos,</l>
                    <l xml:id="d001l533" n="471">Qui haud parva spe ductus ovans in proelia tantos</l>
                    <l xml:id="d001l534" n="472">Civisset motus durisque arsisset in armis.</l>
                    <l xml:id="d001l535" n="473">Tum vero aeterno iunguntur foedera nexu</l>
                    <l xml:id="d001l536" n="474">Conubii et multa cum laude canunt hymenaeum</l>
                    <l xml:id="d001l537" n="475">Et laetam vocem per regia tecta volutant.</l>
                    <l xml:id="d001l538" n="476">Dehinc plausus fremitusque altum super aera mittunt.</l>
                    <l xml:id="d001l539" n="477">At fidum interea Aeneas affatur Achatem,</l>
                    <l xml:id="d001l540" n="478">Vadat et Andromachae quondam data munera, vestes</l>
                    <l xml:id="d001l541" n="479">Intextas auro ferat et, quod saepe solebat,</l>
                    <l xml:id="d001l542" n="480">Dum res Troianae stabant, circumdare collo,</l>
                    <l xml:id="d001l543" n="481">Auratum gemmis circumsaeptumque monile,</l>
                    <l xml:id="d001l544" n="482">Praeterea magnum cratera, in pignus amoris</l>
                    <l xml:id="d001l545" n="483">Quem Priamus patri Anchisae donaverat olim.</l>
                    <l xml:id="d001l546" n="484">Nec mora, iussa sequens pulcherrima portat Achates</l>
                    <l xml:id="d001l547" n="485">Munera. Tunc socer ingentem cratera Latinus</l>
                    <l xml:id="d001l548" n="486">Donatum capit, at coniunx Lavinia vestes</l>
                    <l xml:id="d001l549" n="487">Atque monile decens. Placido dehinc pectore sese</l>
                    <l xml:id="d001l550" n="488">Demulcent variisque trahunt sermonibus horas.</l>
                    <l xml:id="d001l551" n="489">Et iam tarda epulas fugientis tempora lucis</l>
                    <l xml:id="d001l552" n="490">Poscebant; mox regali convivia luxu</l>
                    <l xml:id="d001l553" n="491">Effundunt latosque alta intra tecta paratus.</l>
                    <l xml:id="d001l554" n="492">Convenere omnes strato discumbere in ostro</l>
                    <l xml:id="d001l555" n="493">Deliciis iussi et dapibus se inferre futuris.</l>
                    <l xml:id="d001l556" n="494">Dat manibus cristallus aquas, mensisque reponunt</l>
                    <l xml:id="d001l557" n="495">Flaventem Cererem. Tum laeta fronte ministri</l>
                    <l xml:id="d001l558" n="496">Innumeri magno distinguunt ordine curas:</l>
                    <l xml:id="d001l559" n="497">Pars dapibus reficit mensas, pars pocula miscet</l>
                    <l xml:id="d001l560" n="498">Craterasque replet, nunc hac, nunc volvitur illac</l>
                    <l xml:id="d001l561" n="499">Turba frequens varios miscetque per atria motus.</l>
                    <l xml:id="d001l562" n="500">At puerum pater immotis spectabat Iulum</l>
                    <l xml:id="d001l563" n="501">Luminibus vultum admirans moresque Latinus</l>
                    <l xml:id="d001l564" n="502">Et graviter puerili ex ore cadentia verba</l>
                    <l xml:id="d001l565" n="503">Maturumque animum ante annos, et multa rogabat</l>
                    <l xml:id="d001l566" n="504">Permixtas referens voces. Dehinc oscula figens</l>
                    <l xml:id="d001l567" n="505">Dulcia complexum manibus iunctumque fovebat,</l>
                    <l xml:id="d001l568" n="506">Et nimium exsultans felicem et munere divum</l>
                    <l xml:id="d001l569" n="507">Donatum Aeneam pro tali prole ferebat.</l>
                    <l xml:id="d001l570" n="508">Postquam epulis compressa fames, traducere longam</l>
                    <l xml:id="d001l571" n="509">Incipiunt fando et labentem fallere noctem,</l>
                    <l xml:id="d001l572" n="510">Nunc duros Troiae casus gentesque Pelasgas,</l>
                    <l xml:id="d001l573" n="511">Nunc fera Laurentis memorantes proelia pugnae,</l>
                    <l xml:id="d001l574" n="512">Quo primum diffusae acies, quo tela vicissim</l>
                    <l xml:id="d001l575" n="513">Pulsa loco, qui primus ovans invaserit agmen</l>
                    <l xml:id="d001l576" n="514">Fulmineumque ardens in equo madefecerit ensem.</l>
                    <l xml:id="d001l577" n="515">Praecipue Tros Aeneas seniorque Latinus</l>
                    <l xml:id="d001l578" n="516">Magnorum heroum Latiique antiqua potentis</l>
                    <l xml:id="d001l579" n="517">Gesta recensebant fugientemque horrida nati</l>
                    <l xml:id="d001l580" n="518">Arma sui Saturnum Italis latuisse sub oris;</l>
                    <l xml:id="d001l581" n="519">Hinc Latium dixisse genusque in montibus altis</l>
                    <l xml:id="d001l582" n="520">Composuisse vagum legesque et iura dedisse</l>
                    <l xml:id="d001l583" n="521">Et Bacchi et frugum cultus; dehinc tecta secutum</l>
                    <l xml:id="d001l584" n="522">Esse paterna Iovem, utque Electra Atlantide cretus</l>
                    <l xml:id="d001l585" n="523">Iasio Idaeas caeso Phrygiae isset ad urbes</l>
                    <l xml:id="d001l586" n="524">Dardanus, ex Corytho multa cum gente profectus;</l>
                    <l xml:id="d001l587" n="525">Utque insignem aquilam dono et Iove patre superbus</l>
                    <l xml:id="d001l588" n="526">Hectoreae gentis signum, illustresque tulisset</l>
                    <l xml:id="d001l589" n="527">Primus avum titulos, Troianae stirpis origo.</l>
                    <l xml:id="d001l590" n="528">Talibus atque aliis inter se longa trahebant</l>
                    <l xml:id="d001l591" n="529">Tempora. Tum fremitus laetaeque per atria voces</l>
                    <l xml:id="d001l592" n="530">Alta volant, strepitu ingenti tectum omne repletur.</l>
                    <l xml:id="d001l593" n="531">Dant lucem flammae et lato splendore coruscant.</l>
                    <l xml:id="d001l594" n="532">Consurgunt Phryges, et cithara resonante sequuntur</l>
                    <l xml:id="d001l595" n="533">Ausonii, et plausum ingeminant seque agmine toto</l>
                    <l xml:id="d001l596" n="534">Permiscent variantque pedes raptimque feruntur.</l>
                    <l xml:id="d001l597" n="535">Et iam festa novem largo conubia luxu</l>
                    <l xml:id="d001l598" n="536">Attigerant celebrata dies; tum maximus heros</l>
                    <l xml:id="d001l599" n="537">Aeneas urbem curvo signabat aratro</l>
                    <l xml:id="d001l600" n="538">Fundabatque domos et amictas aggere fossas.</l>
                    <l xml:id="d001l601" n="539">Ecce autem, fatu haud parvum, diffundere flammam</l>
                    <l xml:id="d001l602" n="540">Ingentem et fulgore levem et se nubibus altis</l>
                    <l xml:id="d001l603" n="541">Miscentem e summo Lavinia vertice visa est.</l>
                    <l xml:id="d001l604" n="542">Obstupuit pater Aeneas duplicesque tetendit</l>
                    <l xml:id="d001l605" n="543">Ad caelum cum voce manus: "Si, Iuppiter, umquam</l>
                    <l xml:id="d001l606" n="544">Gens monitis Troiana tuis terraque marique</l>
                    <l xml:id="d001l607" n="545">Paruit imperiisque libens, si, numina, vestras</l>
                    <l xml:id="d001l608" n="546">Si metui coluique aras, per si quid agendum est,</l>
                    <l xml:id="d001l609" n="547">Quod restat, placidam felici afferte quietem</l>
                    <l xml:id="d001l610" n="548">Augurio et firmate malisque imponite finem!"</l>
                    <l xml:id="d001l611" n="549">Talia iactantem circumstetit aurea mater</l>
                    <l xml:id="d001l612" n="550">Se Venerem confessa almo et sic edidit ore:</l>
                    <l xml:id="d001l613" n="551">"Nate, animo pone hanc curam et meliora capesse</l>
                    <l xml:id="d001l614" n="552">Signa deum gaudensque bonis succede futuris.</l>
                    <l xml:id="d001l615" n="553">Nunc tibi parta quies nunc meta extrema laborum,</l>
                    <l xml:id="d001l616" n="554">Nunc tandem optatam componunt saecula pacem.</l>
                    <l xml:id="d001l617" n="555">Nec flammam ad caelos perlatam e vertice carae</l>
                    <l xml:id="d001l618" n="556">Coniugis horresce; at constantem dirige mentem.</l>
                    <l xml:id="d001l619" n="557">Namque erit illa, tuum celebri quae sanguine nomen</l>
                    <l xml:id="d001l620" n="558">Troianosque auctura duces ad sidera mittat.</l>
                    <l xml:id="d001l621" n="559">Haec tibi magnanimos sublimi prole nepotes</l>
                    <l xml:id="d001l622" n="560">Conferet, egregiis qui totum laudibus orbem</l>
                    <l xml:id="d001l623" n="561">Complebunt totumque sua virtute potentes</l>
                    <l xml:id="d001l624" n="562">Sub iuga victoresque trahent, quos gloria summo</l>
                    <l xml:id="d001l625" n="563">Oceanum transgressa ingens aequabit Olympo;</l>
                    <l xml:id="d001l626" n="564">Quos tandem post innumera atque illustria rerum</l>
                    <l xml:id="d001l627" n="565">Gesta deos factura vehet super aethera virtus.</l>
                    <l xml:id="d001l628" n="566">Hanc flammam ventura tuae praeconia gentis</l>
                    <l xml:id="d001l629" n="567">Designant; hoc Omnipotens e culmine signum</l>
                    <l xml:id="d001l630" n="568">Sidereo dedit. At tantarum in munera laudum,</l>
                    <l xml:id="d001l631" n="569">Quam statuis, dicas a nomine coniugis urbem.</l>
                    <l xml:id="d001l632" n="570">Praeterea sacros Troia ex ardente penates</l>
                    <l xml:id="d001l633" n="571">Ereptos compone nova intra moenia et altos</l>
                    <l xml:id="d001l634" n="572">Infer ad aeternum mansuros tempus honores.</l>
                    <l xml:id="d001l635" n="573">Hi, tibi mira feram, tanto urbis amore trahentur,</l>
                    <l xml:id="d001l636" n="574">Ut vecti ad sedes alias loca prima Latini</l>
                    <l xml:id="d001l637" n="575">Sponte sua repetant iterumque iterumque reversi.</l>
                    <l xml:id="d001l638" n="576">O felix, quem tanta manent! Dehinc pace tenebis</l>
                    <l xml:id="d001l639" n="577">Sub placida gentem Iliacam. Post fessus et aevo</l>
                    <l xml:id="d001l640" n="578">Confectus tandem Elysias socer ibit ad umbras.</l>
                    <l xml:id="d001l641" n="579">Succedes sceptro atque Italis dominabere leges</l>
                    <l xml:id="d001l642" n="580">Communes Teucrisque ferens. Tum laetus ad altum</l>
                    <l xml:id="d001l643" n="581">Te mittes caelum. Sic stat sententia divum."</l>
                    <l xml:id="d001l644" n="582">Dixit, et inde leves fugiens se vexit in auras.</l>
                    <l xml:id="d001l645" n="583">Aeneas tanto stupefactam numine mentem</l>
                    <l xml:id="d001l646" n="584">Percussus divae peragit mandata parentis.</l>
                    <l xml:id="d001l647" n="585">Et iam compositos felici in pace regebat</l>
                    <l xml:id="d001l648" n="586">Dardanidas. Et iam decedens sceptra Latinus</l>
                    <l xml:id="d001l649" n="587">Liquerat, et pius Aeneas successerat, omnem</l>
                    <l xml:id="d001l650" n="588">Ausoniam lataque potens dicione tenebat.</l>
                    <l xml:id="d001l651" n="589">Iam paribus Phryges atque Itali se moribus ultro</l>
                    <l xml:id="d001l652" n="590">Et socia ingenti firmabant pectora amore</l>
                    <l xml:id="d001l653" n="591">Concordique aequas miscebant foedere leges.</l>
                    <l xml:id="d001l654" n="592">Tum medio Venus exsultans se immisit Olympo</l>
                    <l xml:id="d001l655" n="593">Ante Iovem et complexa pedes sic ore locuta est:</l>
                    <l xml:id="d001l656" n="594">"Omnipotens genitor, qui solus ab aethere summo</l>
                    <l xml:id="d001l657" n="595">Cuncta moves, qui res hominum curasque recenses,</l>
                    <l xml:id="d001l658" n="596">Dum Teucros traheret fortuna inimica, recordor,</l>
                    <l xml:id="d001l659" n="597">Spondebas finem aerumnis rebusque salutem.</l>
                    <l xml:id="d001l660" n="598">Nec tua te promissa, pater, sententia fallit;</l>
                    <l xml:id="d001l661" n="599">Namque omnes gaudere sacra tres pace per annos</l>
                    <l xml:id="d001l662" n="600">Viderunt Italae nullo discrimine partes.</l>
                    <l xml:id="d001l663" n="601">Verum ad siderei missurum culmina caeli</l>
                    <l xml:id="d001l664" n="602">Pollicitus magnum Aenean meritumque ferebas</l>
                    <l xml:id="d001l665" n="603">Illaturum astris. Quid nunc sub pectore versas?</l>
                    <l xml:id="d001l666" n="604">Iamque optat matura polos Aeneia virtus."</l>
                    <l xml:id="d001l667" n="605">Olli hominum sator atque deum dedit oscula ab alto</l>
                    <l xml:id="d001l668" n="606">Pectore verba ferens: "Quantum, Cytherea, potentem</l>
                    <l xml:id="d001l669" n="607">Aeneam Aeneadasque omnes infessus amavi</l>
                    <l xml:id="d001l670" n="608">Et terra et pelago et per tanta pericula vectos,</l>
                    <l xml:id="d001l671" n="609">Nosti, et saepe equidem indolui commotus amore,</l>
                    <l xml:id="d001l672" n="610">Nata, tuo, tandemque malis Iunone secunda</l>
                    <l xml:id="d001l673" n="611">Imposui finem. Nunc stat sententia menti,</l>
                    <l xml:id="d001l674" n="612">Qua ductorem alto Phrygium succedere caelo</l>
                    <l xml:id="d001l675" n="613">Institui, et firma est; numeroque inferre deorum</l>
                    <l xml:id="d001l676" n="614">Constat, et id concedo libens. Tu, si quid in ipso</l>
                    <l xml:id="d001l677" n="615">Mortale est, adime, atque astris ingentibus adde.</l>
                    <l xml:id="d001l678" n="616">Quin si alios sua habet virtus, qui laude perenni</l>
                    <l xml:id="d001l679" n="617">Accingant sese gestis praestantibus orbem</l>
                    <l xml:id="d001l680" n="618">Exornent, illos rursum super aethera mittam."</l>
                    <l xml:id="d001l681" n="619">Assensere omnes superi nec regia Iuno</l>
                    <l xml:id="d001l682" n="620">Abnuit, at magnum Aenean suadebat ad ipsum</l>
                    <l xml:id="d001l683" n="621">Efferri caelum et voces addebat amicas.</l>
                    <l xml:id="d001l684" n="622">Tum Venus aerias descendit lapsa per auras</l>
                    <l xml:id="d001l685" n="623">Laurentumque petit. Vicina Numicius undis</l>
                    <l xml:id="d001l686" n="624">Flumineis ubi currit in aequora harundine tectus.</l>
                    <l xml:id="d001l687" n="625">Hunc corpus nati abluere et deferre sub undas,</l>
                    <l xml:id="d001l688" n="626">Quicquid erat mortale, iubet. Dehinc laeta recentem</l>
                    <l xml:id="d001l689" n="627">Felicemque animam secum super aera duxit,</l>
                    <l xml:id="d001l690" n="628">Immisitque Aeneam astris, quem Iulia proles</l>
                    <l xml:id="d001l691" n="629">Indigetem appellat templisque imponit honores.</l>
                </div2>
            </div1>
        </body>
    </text>
</TEI>
