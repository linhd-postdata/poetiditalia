<?xml version="1.0" encoding="UTF-8"?>
<TEI xmlns:xsi="http://www.w3.org/2001/XMLSchema-instance" xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title xml:id="PALINGEN-zodi">
                    <title>zodiacus vitae</title>
                    <title type="short">zodiacus vitae</title>
                    <abbr>zod.</abbr>
                    <bibl>J. Chomarat, 1996</bibl>
                </title>
                <author xml:id="PALINGEN" n="286.000">
                    <name>Palingenio Stellato, Marcello</name>
                    <date>Stellata, 1500/03 - 1543</date>
                    <date ana="115">La prima metà del Cinquecento (1494 - 1550)|Humanists of the XVI<sup>th</sup> century (1494 - 1550)</date>
                    <persName>Pier Angelo Manzoli detto Marcello Palingenio Stellato</persName>
                    <abbr>PALING.</abbr>
                </author>
                <respStmt>
                    <resp>Reference basis text</resp>
                    <name>J. Chomarat, 1996</name>
                </respStmt>
            </titleStmt>
            <extent>
                <measure unit="words" quantity="66444">66444</measure>
            </extent>
            <publicationStmt>
                <publisher>
                    <ref target="http://www.mqdq.it">Musisque Deoque</ref>
                </publisher>
                <pubPlace>
                    <placeName>Venezia</placeName>, <country>ITALY</country>
                </pubPlace>
                <date when="2020-01-01">01/01/2020</date>
                <availability>
                    <p>Copyright 2020 - MQDQ Project</p>
                    <licence target="http://creativecommons.org/licenses/by-sa/4.0">
                        Distributed under a Creative Commons Attribution-ShareAlike 4.0 Unported License
                    </licence>
                </availability>
            </publicationStmt>
            <seriesStmt>
                <title>Poeti d'Italia in lingua Poeti d’Italia tra Medioevo e Rinascimento
                    Italian Poetry in Latin 13th-16th centuries</title>
                <respStmt>
                    <resp key="PDI">First developer of encoded collection</resp>
                    <persName>Luigi Tessarolo</persName>
                </respStmt>
                <respStmt>
                    <resp key="PDI">Principal investigator of collection</resp>
                    <persName>Paolo Mastandrea</persName>
                    <orgName>Università Ca' Foscari, Venezia</orgName>
                </respStmt>
                <respStmt>
                    <resp key="PDI">PRIN 1999 - PRIN 2001: Italian Research Project funded by Miur</resp>
                    <persName>Manlio Pastore Stocchi</persName>
                    <orgName>Università di Padova</orgName>
                    <persName>Roberta Cervani</persName>
                    <orgName>Università di Trieste</orgName>
                    <persName>Alberto Cavarzere</persName>
                    <orgName>Università di Verona</orgName>
                </respStmt>
                <respStmt>
                    <resp key="PDI">Text's metrical mark-up</resp>
                    <name>Andrea Bacianini</name>
                    <name>Costantino Moro</name>
                </respStmt>
                <respStmt>
                    <resp key="PDI" from="2020-09-01">Maintenance</resp>
                    <orgName>
                       <name>Venice Centre for Digital and Public Humanities (VeDPH) - Department of Humanities - Ca' Foscari University of Venice</name>
                       <email>vedph_at_unive_dot_it</email>
                    </orgName>
                </respStmt>
            </seriesStmt>
            <sourceDesc>
                <bibl>J. Chomarat, 1996</bibl>
            </sourceDesc>
        </fileDesc>
        <encodingDesc>
            <projectDesc>
                <p>TEI-conformant markup, version P5, MQDQ profile</p>
            </projectDesc>
            <metDecl xml:id="md" type="met">
                <metSym value="H">Esametri / Hexameters</metSym>
                <metSym value="E">Distici elegiaci / Elegiac couplets</metSym>
                <metSym value="h">Esametro / Hexameter</metSym><!-- in elegiac couplets -->
                <metSym value="P">Pentametri / Pentameters</metSym>
                <metSym value="p">Pentametro / Pentameter</metSym><!-- in elegiac couplets -->
                <metSym value="A">Adonii / Adonians</metSym>
                <metSym value="a">Adonio / Adonian</metSym><!-- in sapphic stanzas -->
                <metSym value="Y">Anapesti / Anapaests</metSym>
                <metSym value="N">Versi arcaici / Archaic verses</metSym><!-- verses of archaic poetry (saturni, cretici, bacchei, reiziani etc.)-->
                <metSym value="S">Saffici / Sapphics</metSym><!-- without strophic structure -->
                <metSym value="S1">Strofe saffiche / Sapphic stanzas</metSym><!-- with adonian in the fourth position: pattern SSSA -->
                <metSym value="S2">Strofe saffiche ampliate / Expanded sapphic stanzas</metSym><!-- with adonian not in the fourth position -->
                <metSym value="L">Alcaici / Alcaics</metSym><!-- without strophic structure -->
                <metSym value="L1">Strofe alcaiche / Alcaic stanzas</metSym>
                <metSym value="D">Asclepiadei / Asclepiadeans</metSym><!-- without strophic structure -->
                <metSym value="D2">Strofe asclepiadee seconde / Second asclepiadean stanzas</metSym><!-- pattern DDDO -->
                <metSym value="D3">Strofe asclepiadee terze / Third asclepiadean stanzas</metSym><!-- pattern DDOO -->
                <metSym value="C">Archilochei / Archilocheans</metSym>
                <metSym value="F">Endecasillabi falecii / Phalecian hendecasyllables</metSym>
                <metSym value="O">Altri eolici / Other aeolics</metSym>
                <metSym value="I">Ionici / Ionics</metSym>
                <metSym value="G">Giambici / Iambic metres</metSym>
                <metSym value="G1">Trimetri-Dimetri giambici / Iambic trimeter-dimeter</metSym>
                <metSym value="T">Trocaici / Trochaic metres</metSym>
                <metSym value="R">Ritmi / Rhythmic verses</metSym>
                <metSym value="V">Altri metri / Other metres</metSym>
                <metSym value="K">Commatici / ?</metSym>
                <metSym value="W">Verso corrotto / Corrupt verse</metSym>
                <metSym value="X">Linea non metrica / Extra-text</metSym>
            </metDecl>
        </encodingDesc>
        <profileDesc>
            <langUsage>
                <language ident="lat">Latin</language>
            </langUsage>
            <textClass>
                <keywords>
                    <term type="form">poetry</term>
                    <term type="source">literary</term>
                    <term type="meter">various</term>
                </keywords>
            </textClass>
            <creation>
                <idno>1.00</idno>
                <date></date>
            </creation>
        </profileDesc>
    </teiHeader>
    <text>
        <body>
            <div1 xml:id="d000" type="section" decls="#md" met="various">
                <head>
                    <title>prologus</title>
                    <abbr>prol.</abbr>
                    <bibl source="digital">Daniela  Marrone</bibl>
                </head>
                <div2 xml:id="000c000" type="carmen" met="H">
                    <head>
                        <abbr>argum.</abbr>
                    </head>
                    <p xml:id="d000l1" n="tit.">argumenta singulorum librorum</p>
                    <l xml:id="d000l2" n="1">Scribere quid deceat, primus liber explicat apte:</l>
                    <l xml:id="d000l3" n="2">Divitias summum esse bonum, negat ipse secundus,</l>
                    <l xml:id="d000l4" n="3">Tertius ostendit quam sit fugienda voluptas</l>
                    <l xml:id="d000l5" n="4">Te quartus natumque tuum Cytherea reponit:</l>
                    <l xml:id="d000l6" n="5">Qui sint foelices enarrat carmine quintus,</l>
                    <l xml:id="d000l7" n="6">Pertractat sextus de morte ac nobilitate</l>
                    <l xml:id="d000l8" n="7">De diis deque anima loquitur bene septimus ipse:</l>
                    <l xml:id="d000l9" n="8">Indicat octauus, sit quanta potentia fati:</l>
                    <l xml:id="d000l10" n="9">Daemonas atque hominum mores dat noscere nonus</l>
                    <l xml:id="d000l11" n="10">Scribitur in decimo, sapiens vir quomodo fiat:</l>
                    <l xml:id="d000l12" n="11">Naturam undecimus totam, partesque requirit:</l>
                    <l xml:id="d000l13" n="12">Vltimus in mundo archetypo, diuisque quiescit.</l>
                    <lb/>
                </div2>
                <div2 xml:id="000c001" type="carmen" met="G">
                    <head>
                        <abbr></abbr>
                    </head>
                    <l xml:id="d000l14" n="1">Nemo libellos legere qui volet nostros,</l>
                    <l xml:id="d000l15" n="2">Se speret inuenire futiles nugas,</l>
                    <l xml:id="d000l16" n="3">Quas otiosi diuites amant: rerum</l>
                    <l xml:id="d000l17" n="4">Insanientes copia secundarum,</l>
                    <l xml:id="d000l18" n="5">Qui more puerorum iocosa sectantur,</l>
                    <l xml:id="d000l19" n="6">Non hic gygantes, gorgonas, chimerasue</l>
                    <l xml:id="d000l20" n="7">Non regna ditis fabulosa narrari</l>
                    <l xml:id="d000l21" n="8">Sentiet: aliaque multa vatibus ficta,</l>
                    <l xml:id="d000l22" n="9">Quae delicatis auribus placent valde,</l>
                    <l xml:id="d000l23" n="10">Neque hic superbos audiet pedum bombos:</l>
                    <l xml:id="d000l24" n="11">Queis gaudet amens turba Paedagogorum,</l>
                    <l xml:id="d000l25" n="12">Sed vera sequimur: vera dicere optamus,</l>
                    <l xml:id="d000l26" n="13">Vtiliaque magis nostra continet charta:</l>
                    <l xml:id="d000l27" n="14">Quam vana monstra: et irritas voluptates,</l>
                    <l xml:id="d000l28" n="15">Non igitur haec, collegiis ineptorum</l>
                    <l xml:id="d000l29" n="16">Quorum omnis habitat mens in auribus, scripsi:</l>
                    <l xml:id="d000l30" n="17">Sat est: libelli si bonis placent nostri.</l>
                </div2>
            </div1>
            <div1 xml:id="d001" type="section" decls="#md" met="H">
                <head>
                    <title>1</title>
                    <abbr>1</abbr>
                    <bibl source="digital">Daniela  Marrone</bibl>
                </head>
                <p xml:id="d001l1" n="0|1">Aries</p>
                <lb/>
                <l xml:id="d001l2" n="1">Mens mea nescio quo iamdudum impulsa furore</l>
                <l xml:id="d001l3" n="2">Ardet lauriferos Parnassi inuisere colles,</l>
                <l xml:id="d001l4" n="3">Ruraque Castaliae Musis celebrata canoris:</l>
                <l xml:id="d001l5" n="4">Cirrha placet, semperque virens nemus. O ego quantas</l>
                <l xml:id="d001l6" n="5">Effugiam tenebras! video surgentis Eoo</l>
                <l xml:id="d001l7" n="6">Luciferi radios paulatim albescere coelo.</l>
                <l xml:id="d001l8" n="7">Liuor, abi et stygio procul hinc te absconde profundo.</l>
                <l xml:id="d001l9" n="8">Vincit amor Musae, vincit Deus: ardua quamuis</l>
                <l xml:id="d001l10" n="9">Sit via, non metuit virtus inuicta laborem.</l>
                <l xml:id="d001l11" n="10">O Phoebe pater, vatumque decus, da noscere calles</l>
                <l xml:id="d001l12" n="11">Ambiguos, auidumque reple ambrosia Aganippe:</l>
                <l xml:id="d001l13" n="12">Lux tua monstret iter, per quod penetralia templi</l>
                <l xml:id="d001l14" n="13">Ingrediar veneranda tui, et me subtrahe vulgo.</l>
                <l xml:id="d001l15" n="14">Non ego, quod veniam nouus ignotusque sacerdos,</l>
                <l xml:id="d001l16" n="15">Gratus ero fortasse minus: si numine dextro</l>
                <l xml:id="d001l17" n="16">Excipies blandoque sinu. Tu tollis ab imo,</l>
                <l xml:id="d001l18" n="17">Nobilitasque viros: sine te mortale peribit</l>
                <l xml:id="d001l19" n="18">Ingenium, vox raucescet, nil dulce sonabit</l>
                <l xml:id="d001l20" n="19">Vana chelys; quod si fueris mihi dexter, adibo</l>
                <l xml:id="d001l21" n="20">Sidera, spectabitque altos mens enthea diuos.</l>
                <l xml:id="d001l22" n="21">Sis igitur mihi, quaeso, fauens, Latoe, tuumque</l>
                <l xml:id="d001l23" n="22">Tollere humo (nisi fata vetent) dignare clientem.</l>
                <l xml:id="d001l24" n="23">Et vos, Castalides Nymphae, si pectore puro</l>
                <l xml:id="d001l25" n="24">Limina vestra adii, si non contagia caecae</l>
                <l xml:id="d001l26" n="25">Luxuriae iuuenem potuere auertere vestro</l>
                <l xml:id="d001l27" n="26">A cultu, nec me vicit vesana libido,</l>
                <l xml:id="d001l28" n="27">Tradite me famae, ne prorsus inutilis olim</l>
                <l xml:id="d001l29" n="28">Vixisse hic videar, pereamque in funere totus.</l>
                <l xml:id="d001l30" n="29">Spes famae solet ad virtutem impellere multos.</l>
                <l xml:id="d001l31" n="30">Tu vero, Dux, Herculeo qui nomine gaudes,</l>
                <l xml:id="d001l32" n="31">Ausonios inter proceres celeberrime nostro</l>
                <l xml:id="d001l33" n="32">Tempore, et Estensis certissima gloria gentis,</l>
                <l xml:id="d001l34" n="33">Quem Parnassiacis Pallas nutriuit in antris,</l>
                <l xml:id="d001l35" n="34">Et sacro a teneris aluerunt lacte Camoenae,</l>
                <l xml:id="d001l36" n="35">Vnde sibi sperant decus immortale futurum,</l>
                <l xml:id="d001l37" n="36">Cirrhaeasque iterum per te reuirescere lauros:</l>
                <l xml:id="d001l38" n="37">Quanquam obstat Mauors atque inuidus in sua quaerit</l>
                <l xml:id="d001l39" n="38">Promissis, aliisque modis, te ducere castra,</l>
                <l xml:id="d001l40" n="39">Castra ubi perpetuos merearis victor honores,</l>
                <l xml:id="d001l41" n="40">Et tua lauriferis decorentur signa triumphis,</l>
                <l xml:id="d001l42" n="41">Adsis, et placido vultu dignare poetam</l>
                <l xml:id="d001l43" n="42">Aspicere, insolitas intentatasque volentem</l>
                <l xml:id="d001l44" n="43">Ire vias, vatum quas non ulla orbita signat</l>
                <l xml:id="d001l45" n="44">Hactenus, et timido optatum largire fauorem.</l>
                <l xml:id="d001l46" n="45">Sic tua te incolumem videat Ferraria semper,</l>
                <l xml:id="d001l47" n="46">Donec, post longae felicia tempora vitae,</l>
                <l xml:id="d001l48" n="47">Decedens terris, ad caeli sidera migres.</l>
                <l xml:id="d001l49" n="48">Illa dies olim veniet (modo stamina nobis</l>
                <l xml:id="d001l50" n="49">Longa trahat Lachesis) quum te et tua facta canemus</l>
                <l xml:id="d001l51" n="50">Vberius, nomenque tuum Gangetica tellus,</l>
                <l xml:id="d001l52" n="51">Et Tartessiaci resonabunt littora ponti:</l>
                <l xml:id="d001l53" n="52">Ibit Hyperboreas passim tua fama per urbes,</l>
                <l xml:id="d001l54" n="53">Et per me extremis Libyae nosceris in oris.</l>
                <l xml:id="d001l55" n="54">Tunc ego maiori Musarum percitus oestro</l>
                <l xml:id="d001l56" n="55">Omnibus ostendam, quanto tenearis amore</l>
                <l xml:id="d001l57" n="56">Iustitiae, sit quanta tibi pietasque fidesque,</l>
                <l xml:id="d001l58" n="57">Quantum consilio valeas, et fortibus armis,</l>
                <l xml:id="d001l59" n="58">Quam sis munificus, quam clemens: denique per me</l>
                <l xml:id="d001l60" n="59">Ingenium moresque tuos mirabitur orbis.</l>
                <l xml:id="d001l61" n="60">At nunc ista, tibi quae tradimus, accipe laeto</l>
                <l xml:id="d001l62" n="61">Interea vultu, et praesentibus annue coeptis.</l>
                <l xml:id="d001l63" n="62">Scribere fert animus multa et diuersa, nec uno</l>
                <l xml:id="d001l64" n="63">Gurgite versari semper: quo flamina ducent</l>
                <l xml:id="d001l65" n="64">Ibimus, et nunc has, nunc illas nabimus undas,</l>
                <l xml:id="d001l66" n="65">Ardua nunc ponti, nunc littora tuta petemus.</l>
                <l xml:id="d001l67" n="66">Et quanquam interdum, fretus ratione, latentes</l>
                <l xml:id="d001l68" n="67">Naturae tentabo vias, atque abdita pandam,</l>
                <l xml:id="d001l69" n="68">Praecipue tamen illa sequar quaecumque videntur</l>
                <l xml:id="d001l70" n="69">Prodesse, ac sanctos mortalibus addere mores,</l>
                <l xml:id="d001l71" n="70">Heu penitus (liceat verum mihi dicere) nostro</l>
                <l xml:id="d001l72" n="71">Extinctos aeuo, quo non obscoenius ullum</l>
                <l xml:id="d001l73" n="72">Aut fuit, aut posthac erit; et quaecumque nocentes</l>
                <l xml:id="d001l74" n="73">Languenti valeant animo detrudere morbos.</l>
                <l xml:id="d001l75" n="74">Non melior, non virginibus magis apta Camoenis</l>
                <l xml:id="d001l76" n="75">Materies, quam quae tractat de moribus, ulla est.</l>
                <l xml:id="d001l77" n="76">Haec hominem reddit sanum, ingenioque valentem,</l>
                <l xml:id="d001l78" n="77">Sit quamuis hebes, et stolidi cognatus aselli,</l>
                <l xml:id="d001l79" n="78">Impius, et recti contemptor, turpiter et qui</l>
                <l xml:id="d001l80" n="79">Luxuriam sequitur, vel quem scelerata cupido</l>
                <l xml:id="d001l81" n="80">Sollicitat, cuiusue premit praecordia dirum</l>
                <l xml:id="d001l82" n="81">Inuidiae virus, mendax, vafer atque bibendi</l>
                <l xml:id="d001l83" n="82">Consultus, demum vitio quocumque laborans.</l>
                <l xml:id="d001l84" n="83">Hac poterit sola peruersae crimina mentis</l>
                <l xml:id="d001l85" n="84">Exuere atque viam vitae reperire salubrem.</l>
                <l xml:id="d001l86" n="85">Efficit haec claros homines, et honoribus aptos,</l>
                <l xml:id="d001l87" n="86">Qui sibimet, domuique suae, patriaeque decenter</l>
                <l xml:id="d001l88" n="87">Consulere, ac dubiis rebus succurrere norunt.</l>
                <l xml:id="d001l89" n="88">Non tantum facies roseo niueoque colore</l>
                <l xml:id="d001l90" n="89">Mista placet, pulchrique oculi pulchrique capilli,</l>
                <l xml:id="d001l91" n="90">Singulaque aethereas imitantia membra figuras;</l>
                <l xml:id="d001l92" n="91">Quantum compositi mores, et splendor honestae</l>
                <l xml:id="d001l93" n="92">Mentis, quam vitio virtus seclusit ab omni;</l>
                <l xml:id="d001l94" n="93">Quid quod iustitiae cultor morumque bonorum</l>
                <l xml:id="d001l95" n="94">Laetus agit, speratque Deos sibi profore semper?</l>
                <l xml:id="d001l96" n="95">Nec curat, siquis secreta in aure loquatur;</l>
                <l xml:id="d001l97" n="96">Nec trepidat Regis vel Iudicis ora vocatus.</l>
                <l xml:id="d001l98" n="97">Contra, qui malus est, formidat semper apertum</l>
                <l xml:id="d001l99" n="98">Ne fiat facinus, quod clam commisit; et ictus</l>
                <l xml:id="d001l100" n="99">Fulmineos, tonitru audito, sibi conscius horret.</l>
                <l xml:id="d001l101" n="100">Siquid secum homines mussant, nunc dicitur eheu</l>
                <l xml:id="d001l102" n="101">De me, nunc recitant nostrae praeconia culpae.</l>
                <l xml:id="d001l103" n="102">Quid faciam? Iudex vel Rex me accersit. Adibon'?</l>
                <l xml:id="d001l104" n="103">An potius fugiam miserae discrimina vitae?</l>
                <l xml:id="d001l105" n="104">Lege deum stabili semper metus angit iniquos.</l>
                <l xml:id="d001l106" n="105">Namque malus, quamquam interdum gaudere videtur,</l>
                <l xml:id="d001l107" n="106">Aestuat ipse tamen mediis ut Strongylos undis</l>
                <l xml:id="d001l108" n="107">Aethnaue, quum fabricat flagrantia tela Pyracmon.</l>
                <l xml:id="d001l109" n="108">Num magis ergo canam mille oppugnata carinis</l>
                <l xml:id="d001l110" n="109">Pergama, periurum stulte miserata Sinonem?</l>
                <l xml:id="d001l111" n="110">Ogygiasue domos infausto Marte petitas?</l>
                <l xml:id="d001l112" n="111">An laudabo aliquem dictis mendacibus, ut pars</l>
                <l xml:id="d001l113" n="112">Magna solet vatum, et coruum phoenica vocabo?</l>
                <l xml:id="d001l114" n="113">Num melius plumis Iunonia regna secantem</l>
                <l xml:id="d001l115" n="114">Daedalon, Icariosque ausus et fata gementem,</l>
                <l xml:id="d001l116" n="115">Mutatasque deum atque hominum memorare figuras?</l>
                <l xml:id="d001l117" n="116">Et vacuas aures nugis mulcere canoris?</l>
                <l xml:id="d001l118" n="117">Num melius iuuenum lasciuos dicere amores,</l>
                <l xml:id="d001l119" n="118">Quodque nefas maius, dictis temerare profanis</l>
                <l xml:id="d001l120" n="119">Coelicolas? quid enim dementia nostra veretur?</l>
                <l xml:id="d001l121" n="120">Concumbunt, rapiunt pueros, vitiantque puellas;</l>
                <l xml:id="d001l122" n="121">In coelo est meretrix, in coelo est turpis adulter.</l>
                <l xml:id="d001l123" n="122">Pro pudor! haec pietas? hoc fas? haec debita diuis</l>
                <l xml:id="d001l124" n="123">Gratia, thura, foci, pecudes, altaria, laudes?</l>
                <l xml:id="d001l125" n="124">Quid non mentiri, vel quid non protinus audet</l>
                <l xml:id="d001l126" n="125">Fingere mortale ingenium, ut sibi maior eundi</l>
                <l xml:id="d001l127" n="126">In praeceps pateat via, liberiorque potestas</l>
                <l xml:id="d001l128" n="127">Peccandi detur, minus et peccata pudoris</l>
                <l xml:id="d001l129" n="128">In se contineant? O stulta, o putida certe</l>
                <l xml:id="d001l130" n="129">Scriptorum turba Anticyris purganda duabus,</l>
                <l xml:id="d001l131" n="130">Ad vos hic sermo est; alios vexatis et ipsi;</l>
                <l xml:id="d001l132" n="131">Nec parcit cuiquam vestrae petulantia linguae.</l>
                <l xml:id="d001l133" n="132">Quid mirum, si vos eadem quoque fulmina tangunt?</l>
                <l xml:id="d001l134" n="133">Dicite, quid tantum noctesque diesque laborem</l>
                <l xml:id="d001l135" n="134">Fertis? dumtaxat pro vobis? at nihil inde</l>
                <l xml:id="d001l136" n="135">Laudis habere licet: nam qui sua commoda solum</l>
                <l xml:id="d001l137" n="136">Quaerit, nec prodesse aliis curat, potius sed</l>
                <l xml:id="d001l138" n="137">Damna aliena malus ridet, dum quod sibi credit</l>
                <l xml:id="d001l139" n="138">Vtile perficiat, saeuissima iure meretur</l>
                <l xml:id="d001l140" n="139">Bellua, non homo dici. Ergo sic scribere oportet,</l>
                <l xml:id="d001l141" n="140">Vt quicquam inde boni valeant haurire legentes,</l>
                <l xml:id="d001l142" n="141">Ne frustra tempus sese triuisse querantur,</l>
                <l xml:id="d001l143" n="142">Fallaces nugas et inania monstra legendo.</l>
                <l xml:id="d001l144" n="143">Atqui scire opus est, triplex genus esse bonorum,</l>
                <l xml:id="d001l145" n="144">Vtile, delectans, maiusque ambobus honestum.</l>
                <l xml:id="d001l146" n="145">Horum aliquod, vel plura ferat quodcumque poema,</l>
                <l xml:id="d001l147" n="146">Sic tamen, ut metae nunquam frangantur honesti.</l>
                <l xml:id="d001l148" n="147">Sed quibus est dignus titulis, qualiue corona,</l>
                <l xml:id="d001l149" n="148">Qui non vana modo, ac nullam praebentia frugem,</l>
                <l xml:id="d001l150" n="149">Verum quae potius vitam corrumpere, necnon</l>
                <l xml:id="d001l151" n="150">Insanis possint maiorem adhibere furorem,</l>
                <l xml:id="d001l152" n="151">Affigit chartis, dirae monumenta relinquens</l>
                <l xml:id="d001l153" n="152">Luxuriae, et populis deliramenta futuris?</l>
                <l xml:id="d001l154" n="153">Heu quantos urget stimulos, et qualia nequam</l>
                <l xml:id="d001l155" n="154">Sermo animis aconita propinat! ab auribus audet</l>
                <l xml:id="d001l156" n="155">Improba vox imas cordis penetrare latebras:</l>
                <l xml:id="d001l157" n="156">Ad scelus inde solet torpentia membra mouere</l>
                <l xml:id="d001l158" n="157">Dicet forte aliquis, delectant talia magnum</l>
                <l xml:id="d001l159" n="158">Saepe virum, cuius florente satelles in aula</l>
                <l xml:id="d001l160" n="159">Plurimus est, et quem rerum iubet esse verendum</l>
                <l xml:id="d001l161" n="160">Copia, cui ridet modici fortuna cerebri.</l>
                <l xml:id="d001l162" n="161">Quid tum? proinde licent, et sunt laudanda, quod ipsis</l>
                <l xml:id="d001l163" n="162">Diuitibus placeant? Non sic. Nam quilibet haud scit,</l>
                <l xml:id="d001l164" n="163">Quot bipedes aurum, quot purpura vestit asellos.</l>
                <l xml:id="d001l165" n="164">Sunt o sunt multi, Sidonia concha superbos</l>
                <l xml:id="d001l166" n="165">Quos facit, et Seres depexae frondis honore</l>
                <l xml:id="d001l167" n="166">Obducunt, quorum digitis nitet aureus ingens</l>
                <l xml:id="d001l168" n="167">Annulus, et rubro collecta in littore gemma:</l>
                <l xml:id="d001l169" n="168">Hos tu iurares magnum superare Platona</l>
                <l xml:id="d001l170" n="169">Ingenio, et sanctis non cedere moribus illi,</l>
                <l xml:id="d001l171" n="170">Quem solum cecinit Phoebi cortina beatum.</l>
                <l xml:id="d001l172" n="171">Nil tamen intus habet species haec tanta: sed ipsos,</l>
                <l xml:id="d001l173" n="172">Nomine non vano, ventosos dixeris utres.</l>
                <l xml:id="d001l174" n="173">Magna voluptatem generat fortuna, voluptas</l>
                <l xml:id="d001l175" n="174">Stultitiam, et prorsus lumen rationis obumbrat.</l>
                <l xml:id="d001l176" n="175">Inde fit ut raro sapiant. Tolerare laborem</l>
                <l xml:id="d001l177" n="176">Propter virtutem quis vult, si praemia desint?</l>
                <l xml:id="d001l178" n="177">Praemia quis quaerit, nisi quem dura urget egestas?</l>
                <l xml:id="d001l179" n="178">Gaudia sectatur diues, dulcemque quietem:</l>
                <l xml:id="d001l180" n="179">Dumosos odit calles, cliuosque viarum</l>
                <l xml:id="d001l181" n="180">Difficiles, per quas doctrinae scandimus arcem.</l>
                <l xml:id="d001l182" n="181">Non possum tota non excandescere bile,</l>
                <l xml:id="d001l183" n="182">Quin ego deuoueo versus pariterque poetas,</l>
                <l xml:id="d001l184" n="183">Cum video pueros, obscoena docente Magistro</l>
                <l xml:id="d001l185" n="184">Carmina, peiores fieri, primumque pudorem</l>
                <l xml:id="d001l186" n="185">Linquere paulatim, et sceleratos discere mores,</l>
                <l xml:id="d001l187" n="186">Vnde magis possit natiua augerier illis</l>
                <l xml:id="d001l188" n="187">Nequitia, et citius sub tartara delabantur.</l>
                <l xml:id="d001l189" n="188">Sed mihi non desunt solatia debita; nam cum</l>
                <l xml:id="d001l190" n="189">Scribant, ut magnam possint acquirere laudem,</l>
                <l xml:id="d001l191" n="190">Magnam ignominiam pro laude, et dedecus ingens</l>
                <l xml:id="d001l192" n="191">Accipiunt. Merito quis enim non iudicet illos</l>
                <l xml:id="d001l193" n="192">Flagitio imbutos omni, talesque fuisse,</l>
                <l xml:id="d001l194" n="193">Qualia sunt chartis quae mandauere nefandis?</l>
                <l xml:id="d001l195" n="194">Index est animi sermo, morumque fidelis</l>
                <l xml:id="d001l196" n="195">Haud dubie testis; quoniam quisque illa libenter</l>
                <l xml:id="d001l197" n="196">Et crebro loquitur, quibus oblectatur. Arator</l>
                <l xml:id="d001l198" n="197">De bobus, rastris, de vomere; nauita narrat</l>
                <l xml:id="d001l199" n="198">De velis, remis, de restibus atque carinis;</l>
                <l xml:id="d001l200" n="199">Miles equos memorat, gladios, hastilia, pugnas;</l>
                <l xml:id="d001l201" n="200">Sic obscoeni homines plerumque obscoena loquuntur.</l>
                <l xml:id="d001l202" n="201">Vos moneo, quorum est fidei commissa iuuentus,</l>
                <l xml:id="d001l203" n="202">Et quorum est teneras puerorum fingere mentes,</l>
                <l xml:id="d001l204" n="203">Ceu molles digito ceras; haec scripta perosi</l>
                <l xml:id="d001l205" n="204">Deteriora, aliis incumbite; et illa docete,</l>
                <l xml:id="d001l206" n="205">Arida quae non sint, et non indigna referri.</l>
                <l xml:id="d001l207" n="206">Historiae placeant nostrates ac peregrinae;</l>
                <l xml:id="d001l208" n="207">His se cirrati oblectent, has mente reponant.</l>
                <l xml:id="d001l209" n="208">Nectareos manant succos, (mihi credite) vitam</l>
                <l xml:id="d001l210" n="209">Instituunt, quae sint fugienda sequendaque monstrant.</l>
                <l xml:id="d001l211" n="210">Fabula non omnis spernenda est. Saepe legatur</l>
                <l xml:id="d001l212" n="211">Vtile quid moneat puris Comoedia verbis.</l>
                <l xml:id="d001l213" n="212">Sunt etiam (fateor) complura poemata, prauis</l>
                <l xml:id="d001l214" n="213">Haud temerata iocis, sed quae grauitate virili</l>
                <l xml:id="d001l215" n="214">Procedunt, placitoque tegunt sub cortice mella.</l>
                <l xml:id="d001l216" n="215">Ista iuuant, eadem pariter sine crimine prosunt;</l>
                <l xml:id="d001l217" n="216">Istis discipulos epulis educite vestros.</l>
                <l xml:id="d001l218" n="217">Firmior at postquam viuendo accesserit aetas,</l>
                <l xml:id="d001l219" n="218">Liberius poterunt lato discurrere campo,</l>
                <l xml:id="d001l220" n="219">Et quascumque volent decerpere tutius herbas.</l>
                <l xml:id="d001l221" n="220">Est operae pretium post haec perpendere, maius</l>
                <l xml:id="d001l222" n="221">Vtrum opus atque utrum potiori in sede locandum,</l>
                <l xml:id="d001l223" n="222">Quo probitas, an quo tantum ipsa scientia crescit?</l>
                <l xml:id="d001l224" n="223">Praestet utrum esse bonum an doctum? diuina quidem res</l>
                <l xml:id="d001l225" n="224">Doctrina est, decorat mites oditque superbos;</l>
                <l xml:id="d001l226" n="225">Ipsa voluptatis refugit somnique clientes,</l>
                <l xml:id="d001l227" n="226">Nec nisi per longum tempus multoque labore</l>
                <l xml:id="d001l228" n="227">Percipitur; regit haec urbes; haec arma ciere,</l>
                <l xml:id="d001l229" n="228">Haec auferre potest; terras et sidera monstrat,</l>
                <l xml:id="d001l230" n="229">Morborum expultrix: varias formare figuras,</l>
                <l xml:id="d001l231" n="230">Et numerare docet fidibusque apponere vocem;</l>
                <l xml:id="d001l232" n="231">Tecta Dei scandit, naturae arcana recludit;</l>
                <l xml:id="d001l233" n="232">Qua sine nemo potest perfectus dicier; haec nos</l>
                <l xml:id="d001l234" n="233">Dissimiles pecudum reddit, similesque deorum;</l>
                <l xml:id="d001l235" n="234">Fit tamen exigui pretii perditque nitorem</l>
                <l xml:id="d001l236" n="235">Ipsa suum, quoties vitiorum faecibus oblita</l>
                <l xml:id="d001l237" n="236">Induit informes vultus; ceu sordet Iaspis</l>
                <l xml:id="d001l238" n="237">In putri demersa luto, ceu Phoebus ab atra</l>
                <l xml:id="d001l239" n="238">Obductus nebula, vel cum premit ora sororis.</l>
                <l xml:id="d001l240" n="239">Nec modo vilescit, sed fit quoque noxia; quippe</l>
                <l xml:id="d001l241" n="240">Si malus hanc habeat, poteris concessa furenti</l>
                <l xml:id="d001l242" n="241">Dicere tela, quibus valeat transfigere plures,</l>
                <l xml:id="d001l243" n="242">Baccharique magis. Quisquis sine crimine vitam</l>
                <l xml:id="d001l244" n="243">Ducere conatur, diuina humanaque seruans</l>
                <l xml:id="d001l245" n="244">Iura scelusque cauens, tanquam praeuisa draconis</l>
                <l xml:id="d001l246" n="245">Guttura, quem stimulat pastus insana cupido,</l>
                <l xml:id="d001l247" n="246">Sit licet upilio vel agaso aut mulio, libros</l>
                <l xml:id="d001l248" n="247">Qui nullos penitus norit, preciosus haberi,</l>
                <l xml:id="d001l249" n="248">Laudibus ac debet magnis ornarier; illum</l>
                <l xml:id="d001l250" n="249">Spernere non homines, non coeli numina possunt.</l>
                <l xml:id="d001l251" n="250">Quis, nisi mentis inops, virtutumque improbus hostis,</l>
                <l xml:id="d001l252" n="251">Non amet, atque illum laudet, qui sacra veretur,</l>
                <l xml:id="d001l253" n="252">Iustitiamque colit, caeco non vincitur auro,</l>
                <l xml:id="d001l254" n="253">Non aliena rapit, miseris succurrit, et arcet</l>
                <l xml:id="d001l255" n="254">Infames a se; ast humiles fouet, impia linguae</l>
                <l xml:id="d001l256" n="255">Mordacis vitat contagia, laedere quemquam</l>
                <l xml:id="d001l257" n="256">Non gaudet, potius cunctis prodesse laborat?</l>
                <l xml:id="d001l258" n="257">Quodque decus mirum est, in re quacumque modestum</l>
                <l xml:id="d001l259" n="258">Ostendit sese? felix hic nempe. Sed illum</l>
                <l xml:id="d001l260" n="259">Felicem magis esse reor, qui pollet utroque,</l>
                <l xml:id="d001l261" n="260">Qui probus atque idem doctus; diademate talem</l>
                <l xml:id="d001l262" n="261">Quis dignum neget? hic aliis praecellit, ut aurum</l>
                <l xml:id="d001l263" n="262">Est orichalco nobilius, vitroque pyropus.</l>
                <l xml:id="d001l264" n="263">Tu tamen inuenies raro peccare peritum,</l>
                <l xml:id="d001l265" n="264">Vel caute aut leuius; rudibus vix ulla pudoris</l>
                <l xml:id="d001l266" n="265">Est ratio atque palam vetitos labuntur in actus;</l>
                <l xml:id="d001l267" n="266">Irridetque sacras petulans inscitia leges.</l>
                <l xml:id="d001l268" n="267">Vt caecus nescit scrobibus diuertere ab imis,</l>
                <l xml:id="d001l269" n="268">Impinguntque pedem tenebrosa nocte vagantes,</l>
                <l xml:id="d001l270" n="269">Quum silet inferno recubans Proserpina lecto;</l>
                <l xml:id="d001l271" n="270">Sic mens quae caeca est, sine lumine doctrinarum,</l>
                <l xml:id="d001l272" n="271">In quodcumque nefas facili descendere lapsu</l>
                <l xml:id="d001l273" n="272">Non dubitat, nisi sit poenae compressa timore;</l>
                <l xml:id="d001l274" n="273">Nec quicquam quod non placeat sibi, iudicat aequum.</l>
                <l xml:id="d001l275" n="274">Saepe vicem tamen ipsa gerit natura magistri,</l>
                <l xml:id="d001l276" n="275">Inque utero ingenium multis largitur, ut illi,</l>
                <l xml:id="d001l277" n="276">Quod schola non docuit, coelesti munere discant.</l>
                <l xml:id="d001l278" n="277">Quid prohibet tales insontem ducere vitam?</l>
                <l xml:id="d001l279" n="278">Maxima ergo illi debetur gratia, cuius</l>
                <l xml:id="d001l280" n="279">Praestat utrumque liber. Bifidi vos numina montis,</l>
                <l xml:id="d001l281" n="280">Quae colui, quibus et reliquos deuouimus annos,</l>
                <l xml:id="d001l282" n="281">Munera si fas est paruos tam magna rogare,</l>
                <l xml:id="d001l283" n="282">Tale mihi carmen quaeso concedite: vel me</l>
                <l xml:id="d001l284" n="283">A pipere et scombris saltem defendite, nostros</l>
                <l xml:id="d001l285" n="284">Tardipedis nec Vulcani voret ira labores.</l>
                <l xml:id="d001l286" n="285">Hactenus haec Aries, qui nostri limina seruat</l>
                <l xml:id="d001l287" n="286">Zodiaci, iam vult properanti cedere Tauro,</l>
                <l xml:id="d001l288" n="287">Meque noui finire iubet praeludia cantus.</l>
                <lb/>
            </div1>
            <div1 xml:id="d002" type="section" decls="#md" met="H">
                <head>
                    <title>2</title>
                    <abbr>2</abbr>
                    <bibl source="digital">Daniela  Marrone</bibl>
                </head>
                <p xml:id="d002l1" n="0|1">Taurus</p>
                <lb/>
                <l xml:id="d002l2" n="1">Traxisti longam portu mea cymba quietem:</l>
                <l xml:id="d002l3" n="2">Iam tempus dare vela notis a soluere funem;</l>
                <l xml:id="d002l4" n="3">Cessit hiems canaeque niues de montibus altis</l>
                <l xml:id="d002l5" n="4">Distillant, viret omne solum, lapsasque reponit</l>
                <l xml:id="d002l6" n="5">Sylua comas, renouat dulces Philomela querelas;</l>
                <l xml:id="d002l7" n="6">Floribus ornatae crines per prata Napaeae</l>
                <l xml:id="d002l8" n="7">Deducunt choreas, Dryades, Satyrique petulci</l>
                <l xml:id="d002l9" n="8">Carmina muscosis iterant lasciua sub antris:</l>
                <l xml:id="d002l10" n="9">Aurea nunc volucer iaculatur tela Cupido,</l>
                <l xml:id="d002l11" n="10">Et iuuenum placitis incendit pectora flammis.</l>
                <l xml:id="d002l12" n="11">Iam tutum vastos pelagi proscindere campos;</l>
                <l xml:id="d002l13" n="12">Vnda silet, Zephyrus redit expectatus ab orbe</l>
                <l xml:id="d002l14" n="13">Occiduo: quid stulta times? est lucidus aer</l>
                <l xml:id="d002l15" n="14">Atque suo cursum suadent Atlantides ortu.</l>
                <l xml:id="d002l16" n="15">Quid tibi continget tranquilla per otia laudis?</l>
                <l xml:id="d002l17" n="16">Laurea desidiae praebetur nulla; potenti</l>
                <l xml:id="d002l18" n="17">Esto animo atque aude: audenti fortuna fauorem</l>
                <l xml:id="d002l19" n="18">Saepe tulit, pauidosque vetat gaudere triumpho.</l>
                <l xml:id="d002l20" n="19">Vt video, terrent rictu te monstra canino;</l>
                <l xml:id="d002l21" n="20">Sed turpe est, foedis virtutem cedere monstris.</l>
                <l xml:id="d002l22" n="21">Perge igitur, iam rumpe moras altumque petamus.</l>
                <l xml:id="d002l23" n="22">Rex ille omnipotens, vasto qui praesidet orbi,</l>
                <l xml:id="d002l24" n="23">Aurea qui solo moderatur sidera nutu,</l>
                <l xml:id="d002l25" n="24">Tot voluit latas habitare animalia terras,</l>
                <l xml:id="d002l26" n="25">Tot pontum et liquidis vitam seruare sub undis,</l>
                <l xml:id="d002l27" n="26">Orba suis ne tanta forent elementa colonis.</l>
                <l xml:id="d002l28" n="27">Ex his tantum homini, quid sit cognoscere verum,</l>
                <l xml:id="d002l29" n="28">Quidue decens et posse loqui, concessit; at ore</l>
                <l xml:id="d002l30" n="29">Caetera sunt muto et tellurem cernua lambunt.</l>
                <l xml:id="d002l31" n="30">Hic ratione potens validissima quaeque subegit,</l>
                <l xml:id="d002l32" n="31">Alipedes tigres iracundosque leones.</l>
                <l xml:id="d002l33" n="32">Et quamuis diro sint corpora plena veneno</l>
                <l xml:id="d002l34" n="33">Serpentum, tamen hunc metuunt: huic maxima cedit</l>
                <l xml:id="d002l35" n="34">Oceani moles, oris Balaena supini.</l>
                <l xml:id="d002l36" n="35">Hoc sine quid tellus esset? densissima certe</l>
                <l xml:id="d002l37" n="36">Sentibus, et nullas segetes inculta crearet:</l>
                <l xml:id="d002l38" n="37">Hic leges, et quae seruantur legibus urbes,</l>
                <l xml:id="d002l39" n="38">Condidit, ornauit coelestia numina templis,</l>
                <l xml:id="d002l40" n="39">Repperit innumeras artes, imitantia fulmen</l>
                <l xml:id="d002l41" n="40">Tormenta, emissum quibus, ignis turbine clausi,</l>
                <l xml:id="d002l42" n="41">Per spatia effertur longe distantia plumbum,</l>
                <l xml:id="d002l43" n="42">Quo pulsae turres et moenia celsa trahuntur</l>
                <l xml:id="d002l44" n="43">In praeceps; vastosque procul quicumque boatus</l>
                <l xml:id="d002l45" n="44">Accepit, dubius se audisse tonitrua credit.</l>
                <l xml:id="d002l46" n="45">Vae vobis superi, si talia forte Gigantes</l>
                <l xml:id="d002l47" n="46">Olim Phlegraeis habuissent fulmina campis.</l>
                <l xml:id="d002l48" n="47">Repperit et puppes, vetitum quibus ire per aequor</l>
                <l xml:id="d002l49" n="48">Posset, et extremum ventis famulantibus orbem</l>
                <l xml:id="d002l50" n="49">Quaerere, qua Titan populos despectat Eoos,</l>
                <l xml:id="d002l51" n="50">Et Tartessiaca pronus qua mergitur unda,</l>
                <l xml:id="d002l52" n="51">Qua Cynosura nitet, et qua contrarius axis</l>
                <l xml:id="d002l53" n="52">Aspicit Antipodas pendentes vertice, qui iam</l>
                <l xml:id="d002l54" n="53">Casuri opponunt pedibus vestigia nostris.</l>
                <l xml:id="d002l55" n="54">Cum tamen ingenio excellat, mentisque vigore,</l>
                <l xml:id="d002l56" n="55">Vt credi possit diuino ex semine natus,</l>
                <l xml:id="d002l57" n="56">Nescit adhuc, nec scire studet (res mira, nefasque</l>
                <l xml:id="d002l58" n="57">Et centum tauris, et larga caede piandum)</l>
                <l xml:id="d002l59" n="58">Viuere quo pacto, vel quid vitare sequiue</l>
                <l xml:id="d002l60" n="59">Debeat. O caecis mortalia plena tenebris</l>
                <l xml:id="d002l61" n="60">Pectora, et o mentes caligine circumseptas</l>
                <l xml:id="d002l62" n="61">Stultitiae! incedunt deserta per auia: vix heu,</l>
                <l xml:id="d002l63" n="62">Vix paucis nouisse datum, quo tendere tutum,</l>
                <l xml:id="d002l64" n="63">Qua sit iter, per quod vera et bona summa petantur,</l>
                <l xml:id="d002l65" n="64">Non docet hoc gemini nodosa scientia Iuris,</l>
                <l xml:id="d002l66" n="65">Non quae Paeonio sanat medicamine morbos,</l>
                <l xml:id="d002l67" n="66">Non Rhetor, non Grammaticus. Sapientia sola</l>
                <l xml:id="d002l68" n="67">Hoc aperit; fida haec hominum dux atque magistra est;</l>
                <l xml:id="d002l69" n="68">Hanc mihi si dederit Deus, et, subtemina si non</l>
                <l xml:id="d002l70" n="69">Ante diem triplices truncabunt nostra sorores,</l>
                <l xml:id="d002l71" n="70">Ipse, bonum summum quod sit, qui possit haberi,</l>
                <l xml:id="d002l72" n="71">Vt spero, expediam, quamquam haec prouincia magna est.</l>
                <l xml:id="d002l73" n="72">Principio summum esse bonum pars maxima censet,</l>
                <l xml:id="d002l74" n="73">Numorum plenam bene semper habere crumenam,</l>
                <l xml:id="d002l75" n="74">Atque auri tantum quantum vel Lydius amnis</l>
                <l xml:id="d002l76" n="75">Vel Tagus aequoreas splendens eructat in undas;</l>
                <l xml:id="d002l77" n="76">Iugera tot campi, quot crines vertice; longum</l>
                <l xml:id="d002l78" n="77">Possedisse agmen seruorum, armenta, gregesque,</l>
                <l xml:id="d002l79" n="78">Quot non Trinacriis pauit Polyphemus in aruis,</l>
                <l xml:id="d002l80" n="79">Quot nec Aristaeo fuerant, Tirynthius et quot</l>
                <l xml:id="d002l81" n="80">Non Erythaeeis tulit a praesepibus Heros;</l>
                <l xml:id="d002l82" n="81">Pulchraque ut Alcinoi pomaria et Hesperethusae;</l>
                <l xml:id="d002l83" n="82">Nec non marmoreis miranda palatia crustis,</l>
                <l xml:id="d002l84" n="83">Haec sunt quae cupiunt omnes, quae quisque requirit;</l>
                <l xml:id="d002l85" n="84">Quae superos genitrix tenero petit anxia nato</l>
                <l xml:id="d002l86" n="85">Supplicibus votis. His qui affluit, esse beatum</l>
                <l xml:id="d002l87" n="86">Felicemque putat crassi dementia vulgi.</l>
                <l xml:id="d002l88" n="87">Sed nescit quanti lateant sub floribus hydri,</l>
                <l xml:id="d002l89" n="88">Quotque rosas inter spinae nascantur acutae.</l>
                <l xml:id="d002l90" n="89">Illum etenim quisquis fieri vult diues, oportet</l>
                <l xml:id="d002l91" n="90">Nocte dieque animo diuersas voluere curas,</l>
                <l xml:id="d002l92" n="91">Fortuna variante vices: nunc cogitat unum,</l>
                <l xml:id="d002l93" n="92">Nunc aliud; si forte epulis accumbit, iniquae</l>
                <l xml:id="d002l94" n="93">Morsus auaritiae stimulat, vix ulla palato</l>
                <l xml:id="d002l95" n="94">Esca placet, properatque ingratas linquere mensas.</l>
                <l xml:id="d002l96" n="95">Abstrahit inde illum exigui spes dira lucelli;</l>
                <l xml:id="d002l97" n="96">Vix somnum capiunt nocturno tempore ocelli;</l>
                <l xml:id="d002l98" n="97">In latus, in faciem iacet, et quandoque supinus,</l>
                <l xml:id="d002l99" n="98">Versaturque thoro, haud aliter quam saxea moles</l>
                <l xml:id="d002l100" n="99">Sisyphia reuoluta manu: quid luce peracta</l>
                <l xml:id="d002l101" n="100">Gesserit et quid sit redituro sole gerendum</l>
                <l xml:id="d002l102" n="101">Pensitat. En pereunt pecudes, cras pabula quaeram.</l>
                <l xml:id="d002l103" n="102">O brumae deuota dies, quam frigora bobus</l>
                <l xml:id="d002l104" n="103">Haec nocuere meis! sed dispensator iniquus,</l>
                <l xml:id="d002l105" n="104">Pastoresque mali, rapiunt hi, decipit ille:</l>
                <l xml:id="d002l106" n="105">Inuasere lupi caulas, praedatus et ipsum</l>
                <l xml:id="d002l107" n="106">Est pecus insanus miles, magalia fregit,</l>
                <l xml:id="d002l108" n="107">Incendit segetes, desecta est vinea ferro;</l>
                <l xml:id="d002l109" n="108">Debitor aufugiens portat cum foenore sortem.</l>
                <l xml:id="d002l110" n="109">Nulla fides, nulla est homini reuerentia diuum:</l>
                <l xml:id="d002l111" n="110">Omnia plena dolis. Pro Iupiter! ille bonus vir</l>
                <l xml:id="d002l112" n="111">Prorsus habebatur; sed fallax gratia linguae</l>
                <l xml:id="d002l113" n="112">Atque oris, non est semper vera effigiei</l>
                <l xml:id="d002l114" n="113">Regula. Quid doleam? remeat mea nauis et affert</l>
                <l xml:id="d002l115" n="114">Lucrosas, ohe, merces: graue pondus amomi,</l>
                <l xml:id="d002l116" n="115">Thura, electra, piper, Serum velamina, vestes</l>
                <l xml:id="d002l117" n="116">Sidonias, mercesque alias, quas vexit ab Indis:</l>
                <l xml:id="d002l118" n="117">Quam si concursu Symplegades infregissent,</l>
                <l xml:id="d002l119" n="118">Si vel Scylla vorax, dubii vel saxa Capharei</l>
                <l xml:id="d002l120" n="119">Soluissent tabulas, muliebri more querelis</l>
                <l xml:id="d002l121" n="120">Implessem totas aedes lachrymisque maderent</l>
                <l xml:id="d002l122" n="121">Pectora. Non deerunt nummi, nisi viuere desit.</l>
                <l xml:id="d002l123" n="122">Nil frumenta valent; quid tum? mercabor oliuum;</l>
                <l xml:id="d002l124" n="123">Est fodiendus ager, iaciendaque semina, messes</l>
                <l xml:id="d002l125" n="124">Occandae, fabricanda domus, vitesque putandae;</l>
                <l xml:id="d002l126" n="125">Illud emam, hoc vendam; accipiam et quod debeo reddam.</l>
                <l xml:id="d002l127" n="126">Non secus huc illuc impellitur ac pila magno</l>
                <l xml:id="d002l128" n="127">Lusorum coetu solet, aspiciente theatro,</l>
                <l xml:id="d002l129" n="128">Iactari; hinc atque hinc ingenti missa tumultu</l>
                <l xml:id="d002l130" n="129">Pellitur, ille ferit pugnis, hic calce retundit:</l>
                <l xml:id="d002l131" n="130">Laetitia, maerore, metu, spe, fluctuat aestu</l>
                <l xml:id="d002l132" n="131">Continuo, veluti ventorum flatibus aequor,</l>
                <l xml:id="d002l133" n="132">Ixion verus, qui captus imagine nubis,</l>
                <l xml:id="d002l134" n="133">Concubitu foedo prolem genuisse biformem</l>
                <l xml:id="d002l135" n="134">Dicitur; unde eius voluit sine fine rotari</l>
                <l xml:id="d002l136" n="135">Membra colubriferis radiis affixa Deum rex.</l>
                <l xml:id="d002l137" n="136">Diuitiae quid sunt? res nempe simillima nubi,</l>
                <l xml:id="d002l138" n="137">Quam si Riphaeo Boreas demissus ab axe</l>
                <l xml:id="d002l139" n="138">Incutiat, videas unde est concreta, resolui</l>
                <l xml:id="d002l140" n="139">In tenues fumos; monstra hinc gignuntur habentia</l>
                <l xml:id="d002l141" n="140">Humanam faciem. Quid enim speciosius ipso</l>
                <l xml:id="d002l142" n="141">Diuitis aspectu primo? sed, noscere postquam</l>
                <l xml:id="d002l143" n="142">Ipsius vitam licuit, diuersa videntur</l>
                <l xml:id="d002l144" n="143">Partibus a tergo non respondentia primis.</l>
                <l xml:id="d002l145" n="144">Assiduo motu rotat hunc fortuna, colubri</l>
                <l xml:id="d002l146" n="145">Agmina curarum sunt, quae praecordia rodunt.</l>
                <l xml:id="d002l147" n="146">Vel scit vel nescit diues, quae possideat. Si</l>
                <l xml:id="d002l148" n="147">Nescit, quid prosunt? quoniam nil inde boni vel</l>
                <l xml:id="d002l149" n="148">Accipit aduersi, velut is qui non habet. At si</l>
                <l xml:id="d002l150" n="149">Quae sua sunt nouit, vel amat, vel non amat illa.</l>
                <l xml:id="d002l151" n="150">Si non, cur tenet haec? ex his quae gaudia sumit?</l>
                <l xml:id="d002l152" n="151">Qualia, quum potat succos abstemius vuae.</l>
                <l xml:id="d002l153" n="152">Si quidem amat, pariter curat, studet illa tueri,</l>
                <l xml:id="d002l154" n="153">Proque his seruandis est anxius atque laborat;</l>
                <l xml:id="d002l155" n="154">Sollicitatque illum quicquid contingere rebus</l>
                <l xml:id="d002l156" n="155">Posse mali credit quas possidet; excruciatur</l>
                <l xml:id="d002l157" n="156">Si perit inde aliquid: fieri quod saepe necesse est,</l>
                <l xml:id="d002l158" n="157">Cum nil stare diu videas, incommoda cum sint</l>
                <l xml:id="d002l159" n="158">In promptu semper. Demum quo plura tenebit,</l>
                <l xml:id="d002l160" n="159">Hoc plus curarum accedet saeuique laboris.</l>
                <l xml:id="d002l161" n="160">Quid memorem, subeat quam crebra pericula ponto,</l>
                <l xml:id="d002l162" n="161">Ac terris censum cupiens augere paternum?</l>
                <l xml:id="d002l163" n="162">Syluicolas latrones, ponticolas piratas</l>
                <l xml:id="d002l164" n="163">Saepe fugit: capitur tandem; laniandaque phocis</l>
                <l xml:id="d002l165" n="164">Viscera, siue lupis praebet, captiuus herili</l>
                <l xml:id="d002l166" n="165">Collum saepe iugo summittere cogitur, is, qui</l>
                <l xml:id="d002l167" n="166">Vt dominus fieret, se obiecit casibus audax,</l>
                <l xml:id="d002l168" n="167">Vix mensa tutus propria, proprioue cubili.</l>
                <l xml:id="d002l169" n="168">Exitiale datur sitienti saepe venenum;</l>
                <l xml:id="d002l170" n="169">Stertentemue necat cupidi manus impia serui.</l>
                <l xml:id="d002l171" n="170">Pinguior in caedem ut petitur magis hostia, nec non</l>
                <l xml:id="d002l172" n="171">Nobilior potius spoliatur fructibus arbos,</l>
                <l xml:id="d002l173" n="172">Vtque apibus muscisque perit quae dulcior vua est,</l>
                <l xml:id="d002l174" n="173">Sic, cui plura dedit sors et meliora tenenda,</l>
                <l xml:id="d002l175" n="174">Insidias patitur plures, propiorque periclo est.</l>
                <l xml:id="d002l176" n="175">Nota Syracusii solertia mira tyranni:</l>
                <l xml:id="d002l177" n="176">Euge bone, es felix? quid ni? non pocula desunt,</l>
                <l xml:id="d002l178" n="177">Non epulae, pueri, sceptrum, diadema, cupitae</l>
                <l xml:id="d002l179" n="178">Deliciae: gemmis, auro (quid cernis?) abundas.</l>
                <l xml:id="d002l180" n="179">Heu mihi! namque tholo seta suspensus equina</l>
                <l xml:id="d002l181" n="180">Ensis adest, iamiam miseri caput infodietur.</l>
                <l xml:id="d002l182" n="181">Inuidia vexantur opes; namque optima liuor</l>
                <l xml:id="d002l183" n="182">Quaeque malus laedens odit felicia semper.</l>
                <l xml:id="d002l184" n="183">Hoc pretio, miseri, damnosum quaeritis aurum,</l>
                <l xml:id="d002l185" n="184">Vestra Palaestinae stimulent ut corda sorores</l>
                <l xml:id="d002l186" n="185">Assidue, ac nigrum citius tendatis ad orcum.</l>
                <l xml:id="d002l187" n="186">Nonne Midae, fuluo quem Bacchi dona metallo</l>
                <l xml:id="d002l188" n="187">Ditarunt, cunctis ridenda insania? iure</l>
                <l xml:id="d002l189" n="188">Huic asini auriculas iratus, Phoebe, dedisti.</l>
                <l xml:id="d002l190" n="189">Aurum cuncta precor fiant quae corpore tangam:</l>
                <l xml:id="d002l191" n="190">Mox petiit stolidus primis contraria votis,</l>
                <l xml:id="d002l192" n="191">Quum cibus in vacuam nullus descenderet aluum.</l>
                <l xml:id="d002l193" n="192">Talis, auare, tibi fortuna est, pessime, qui cum</l>
                <l xml:id="d002l194" n="193">Plus habeas, plus semper eges: ut Tantalon undis</l>
                <l xml:id="d002l195" n="194">In mediis cruciat sitis arida. Si tibi pleno</l>
                <l xml:id="d002l196" n="195">Effundat cornu quicquid vis Copia, numquid</l>
                <l xml:id="d002l197" n="196">Quod satis, an nimium, sumes? hoc officit, illud</l>
                <l xml:id="d002l198" n="197">Quisquis habere volet facili mercede parabit.</l>
                <l xml:id="d002l199" n="198">Nostra etenim minimis rebus contenta quiescit</l>
                <l xml:id="d002l200" n="199">Natura, in vitium si non delapsa repugnet.</l>
                <l xml:id="d002l201" n="200">Diuitis in mensam syluae pelagique feruntur</l>
                <l xml:id="d002l202" n="201">Optima; non desunt lepores, non caprea, ceruns,</l>
                <l xml:id="d002l203" n="202">Hoedus, aper, volucrumque genus, non turdus obesus,</l>
                <l xml:id="d002l204" n="203">Perdix, ficedulae, nec non quas Colchica tellus</l>
                <l xml:id="d002l205" n="204">Mittit aues, grandes capi, grandesque columbi:</l>
                <l xml:id="d002l206" n="205">Portantur rhombi, squillae, muraena, locustae,</l>
                <l xml:id="d002l207" n="206">Mugilis, et piscis nomen qui traxit ab auro,</l>
                <l xml:id="d002l208" n="207">Ostrea, caeruleo quae Cyzicus aequore gigrut:</l>
                <l xml:id="d002l209" n="208">Multa alia, est versu quae claudere difficilis res.</l>
                <l xml:id="d002l210" n="209">Vina dehinc, nigro nunquam cessura Falerno,</l>
                <l xml:id="d002l211" n="210">Ni potius placeant aruisia neotaris instar.</l>
                <l xml:id="d002l212" n="211">Sed quaero, nunquid cuncta haec lupus iste vorabit?</l>
                <l xml:id="d002l213" n="212">Non credo: vel si cupiat, non posse putandum est.</l>
                <l xml:id="d002l214" n="213">Quod si posse volet, rumpetur venter et ibit</l>
                <l xml:id="d002l215" n="214">Turgidus ad tumulum, turba comitante rudentum.</l>
                <l xml:id="d002l216" n="215">Nam qui plus aequo stomachi penetralia replet,</l>
                <l xml:id="d002l217" n="216">Laeditur, et clamat, Medici succurrite: demum</l>
                <l xml:id="d002l218" n="217">Euomit, et totas putor capit improbus aedes.</l>
                <l xml:id="d002l219" n="218">Hinc variae insurgunt febres, hinc scrupeus humor</l>
                <l xml:id="d002l220" n="219">Insidias manibus pedibusque affigit inertes.</l>
                <l xml:id="d002l221" n="220">Cui non compertum est, multos inducere morbos</l>
                <l xml:id="d002l222" n="221">Ingluuiem? vexare animos et corpora Bacchi</l>
                <l xml:id="d002l223" n="222">Humorem immodicum sitibunda in viscera mersum?</l>
                <l xml:id="d002l224" n="223">Ergo parcus erit, de multis pauca capescens,</l>
                <l xml:id="d002l225" n="224">Qui non ante diem vult ducem abrumpere vitam:</l>
                <l xml:id="d002l226" n="225">Nec plus, quam pauper, saccum stipabit opimum.</l>
                <l xml:id="d002l227" n="226">Murice distinctos locuples vestitur amictus,</l>
                <l xml:id="d002l228" n="227">Auratamque togam, tenuique subucula bysso</l>
                <l xml:id="d002l229" n="228">Enitet: et Scythicae redimitus vellere frondis,</l>
                <l xml:id="d002l230" n="229">Gestat foemineo pretiosa monilia collo.</l>
                <l xml:id="d002l231" n="230">Num magis ista fugant mordentia frigora, quam si</l>
                <l xml:id="d002l232" n="231">Muniat incultae vilis te penula lanae?</l>
                <l xml:id="d002l233" n="232">Num, quae vulgari lino contexitur, aestum</l>
                <l xml:id="d002l234" n="233">Arcet tela minus, tunc quum per torua leonis</l>
                <l xml:id="d002l235" n="234">Signa Molorchaei gradiens calidissimus est sol,</l>
                <l xml:id="d002l236" n="235">Flauaque vaesanus discindit Sirius arua,</l>
                <l xml:id="d002l237" n="236">Quam si lena tuum velet bombycina corpus?</l>
                <l xml:id="d002l238" n="237">At dices: ille in pretio est quem pulchra decorant</l>
                <l xml:id="d002l239" n="238">Vestimenta: caput venienti inclinat, et omnis</l>
                <l xml:id="d002l240" n="239">Assurgit populus, solusque hic nobilis, atque</l>
                <l xml:id="d002l241" n="240">Creditur esse bonus, prudens, ac dignus honore,</l>
                <l xml:id="d002l242" n="241">Dignus amicitia: pannoso prorsus habetur</l>
                <l xml:id="d002l243" n="242">Nulla fides, tritamque irridet turba lacernam:</l>
                <l xml:id="d002l244" n="243">Sis licet Arpinas, cuius facundia toti</l>
                <l xml:id="d002l245" n="244">Praefertur Latio; vel fabri filius ille,</l>
                <l xml:id="d002l246" n="245">Attica quem tellus mirata est saepe loquentem:</l>
                <l xml:id="d002l247" n="246">Carminibus quamuis possis aequare Maronem,</l>
                <l xml:id="d002l248" n="247">Maeoniique senis diuinos reddere cantus;</l>
                <l xml:id="d002l249" n="248">Non tamen idcirco speres tibi praemia laudis:</l>
                <l xml:id="d002l250" n="249">Sperneris, mihi crede, locum proiectus ad imum.</l>
                <l xml:id="d002l251" n="250">Tu Ganymedaeos frustra sectabere vultus,</l>
                <l xml:id="d002l252" n="251">Optabis frustra teneram tractare puellam,</l>
                <l xml:id="d002l253" n="252">Si tectus vili pauper gradieris amictu.</l>
                <l xml:id="d002l254" n="253">Non equidem inficior: magna est nam gratia pulchri</l>
                <l xml:id="d002l255" n="254">Vestitus. Verum fuerit virtutibus ipsa</l>
                <l xml:id="d002l256" n="255">Si mens nuda, malis imbutaque moribus, omnis</l>
                <l xml:id="d002l257" n="256">Ecce perit cultus, fies inglorius, ac te</l>
                <l xml:id="d002l258" n="257">Despiciet quisquis norit, tua terga cachinni</l>
                <l xml:id="d002l259" n="258">Mordaces ferient, vel caecae iurgia sannae.</l>
                <l xml:id="d002l260" n="259">Nec seruus, propria quem tu nutrire farina</l>
                <l xml:id="d002l261" n="260">Consuesti a puero, si te cognouit auarum,</l>
                <l xml:id="d002l262" n="261">Crudelem, tumidum, vinosum, mentis egentem,</l>
                <l xml:id="d002l263" n="262">Aestimat: idcirco secum clam murmurat in te,</l>
                <l xml:id="d002l264" n="263">Hunccine herum fortuna mihi non aequa dedisti?</l>
                <l xml:id="d002l265" n="264">Hunccine herum tolerare diu me fata iubebunt?</l>
                <l xml:id="d002l266" n="265">Laudabunt alii, quem turba domestica temnit?</l>
                <l xml:id="d002l267" n="266">At fortis, prudens, iustus, pariterque modestus</l>
                <l xml:id="d002l268" n="267">Si fueris, si te non parua scientia clarum</l>
                <l xml:id="d002l269" n="268">Reddiderit, quaeuis tribuet tibi vestis honorem,</l>
                <l xml:id="d002l270" n="269">Nec (modo sit sanus) poterit te spernere quisquam.</l>
                <l xml:id="d002l271" n="270">In primis, quicumque cupis venerabilis esse,</l>
                <l xml:id="d002l272" n="271">Laudari multum, nec non vehementer amari,</l>
                <l xml:id="d002l273" n="272">Virtutem sequere, ac vitii contagia vita:</l>
                <l xml:id="d002l274" n="273">Et caue committas quod possit iure putari</l>
                <l xml:id="d002l275" n="274">Censura dignum, atque auctori inferre pudorem.</l>
                <l xml:id="d002l276" n="275">Nam solet egregiam stolidum contemnere vulgus</l>
                <l xml:id="d002l277" n="276">Virtutem, minima si infectam labe notauit.</l>
                <l xml:id="d002l278" n="277">Sed quisnam prorsus viuit sine crimine? nemo est</l>
                <l xml:id="d002l279" n="278">Qui non legitimo quandoque a calle recedat,</l>
                <l xml:id="d002l280" n="279">Qui non a recta interdum declinet amussi.</l>
                <l xml:id="d002l281" n="280">Ille tamen, raro ac minimum qui peccat, haberi</l>
                <l xml:id="d002l282" n="281">Atque bonus dici debet: sed gratia linguae</l>
                <l xml:id="d002l283" n="282">Maxima, quae docte ac prudenter singula profert.</l>
                <l xml:id="d002l284" n="283">Cultus habet sermo, et sapiens, mirabile robur:</l>
                <l xml:id="d002l285" n="284">Imperat affectus varios, animumque gubernat:</l>
                <l xml:id="d002l286" n="285">Haec plus quam vestes poterunt te reddere clarum.</l>
                <l xml:id="d002l287" n="286">Nec tu formosi specie capiaris ephebi.</l>
                <l xml:id="d002l288" n="287">Talis amor scelus est, quem qui sapit effugiet. Nam</l>
                <l xml:id="d002l289" n="288">Est pueris nec mens, nec amor ratioue fidesue.</l>
                <l xml:id="d002l290" n="289">Ah pereat quisquis puerorum flagrat amore!</l>
                <l xml:id="d002l291" n="290">Si te delectant formosae membra puellae,</l>
                <l xml:id="d002l292" n="291">I, pete coniugium; vel non meretricula deerit.</l>
                <l xml:id="d002l293" n="292">Quid mauis demens cupere et sperare negata,</l>
                <l xml:id="d002l294" n="293">Pellere cum possis facili medicamine morbum?</l>
                <l xml:id="d002l295" n="294">Sunt tamen hoc propter cupiendae forsitan ipsae</l>
                <l xml:id="d002l296" n="295">Diuitiae, ut melius virtutem acquirere detur;</l>
                <l xml:id="d002l297" n="296">Quandoquidem argento loculi si forte vacabunt,</l>
                <l xml:id="d002l298" n="297">Nullus erit qui te doceat; nam soluere oportet</l>
                <l xml:id="d002l299" n="298">Mercedem haud paruam doctoribus; est quoque habenda</l>
                <l xml:id="d002l300" n="299">Sumptibus haud paruis librorum copia, tempus,</l>
                <l xml:id="d002l301" n="300">Quo valeas studiis incumbere plura legendo,</l>
                <l xml:id="d002l302" n="301">Ne mala pauperies alias te voluere curas</l>
                <l xml:id="d002l303" n="302">Cogat, et impediant ingrata negotia mentem.</l>
                <l xml:id="d002l304" n="303">Heu quam difficile est, quam paucis numina praestant,</l>
                <l xml:id="d002l305" n="304">Ex humili volitare gradu virtutis in arcem!</l>
                <l xml:id="d002l306" n="305">Quam raro egregios pauper sortitur honores!</l>
                <l xml:id="d002l307" n="306">Praeterea qualis vita est, quam proxima letho,</l>
                <l xml:id="d002l308" n="307">Quam merito spernenda, animum si nulla voluptas</l>
                <l xml:id="d002l309" n="308">Mulceat, atque leuent solatia nulla laborem.</l>
                <l xml:id="d002l310" n="309">Cum nunquam desint curae, cum plena dolorum</l>
                <l xml:id="d002l311" n="310">Omnia sint, praestat stygiam tranare paludem,</l>
                <l xml:id="d002l312" n="311">Cerbeream saturare famem, miscerier umbris:</l>
                <l xml:id="d002l313" n="312">Si nunquam fas est rebus gaudere secundis,</l>
                <l xml:id="d002l314" n="313">Gaudia si miserum pectus non ulla serenent.</l>
                <l xml:id="d002l315" n="314">Ast inopi quidnam dulcedinis, aut solati</l>
                <l xml:id="d002l316" n="315">Esse potest? cui deest panis vinumque frequenter:</l>
                <l xml:id="d002l317" n="316">Nunc lecto, nunc veste caret: nunc calceus ipsos</l>
                <l xml:id="d002l318" n="317">Ostendit digitos, veteri dissutus aluta.</l>
                <l xml:id="d002l319" n="318">Viuere vix potis est, nedum sectarier illa,</l>
                <l xml:id="d002l320" n="319">Iucundum quibus esse solet mortalibus aeuum.</l>
                <l xml:id="d002l321" n="320">Talibus at certe quicumque est diues abundat.</l>
                <l xml:id="d002l322" n="321">Illud enim assequitur quicquid desiderat et vult.</l>
                <l xml:id="d002l323" n="322">Tantum habet imperii, tantasque pecunia vires,</l>
                <l xml:id="d002l324" n="323">Vt sibi nil obstare diu patiatur: ab alto</l>
                <l xml:id="d002l325" n="324">Deducit montes, et valles tollit in altum.</l>
                <l xml:id="d002l326" n="325">Si vult ergo canum pernici prendere cursu</l>
                <l xml:id="d002l327" n="326">Ceruos aut capreas, vulpes, leporesue fugaces;</l>
                <l xml:id="d002l328" n="327">Si volucres captare libet, vel fallere pisces</l>
                <l xml:id="d002l329" n="328">Retibus aut hamis; Veneris si grata voluptas,</l>
                <l xml:id="d002l330" n="329">Si cibus et potus delectant, otia, ludus,</l>
                <l xml:id="d002l331" n="330">Si choreae, citharaeue placent, si plaudere cantu;</l>
                <l xml:id="d002l332" n="331">Omnia diues habet: nam praestant omnia nummi.</l>
                <l xml:id="d002l333" n="332">Accipe quid contra referam, si discere quisquam</l>
                <l xml:id="d002l334" n="333">Gestiet, id certe dabitur, modo firma voluntas</l>
                <l xml:id="d002l335" n="334">Nunquam deficiat; nec terreat aspera cliuis,</l>
                <l xml:id="d002l336" n="335">Angusta, et primo ingressu satis horrida dumis</l>
                <l xml:id="d002l337" n="336">Semita, virtutis qua culmina celsa petuntur.</l>
                <l xml:id="d002l338" n="337">Si non sunt nummi tibi, vaeneat ipsa supellex,</l>
                <l xml:id="d002l339" n="338">Vel domus aut fundus. Quid ni? quo viuere pacto</l>
                <l xml:id="d002l340" n="339">Tunc potero? cogar mendicus quaerere panem.</l>
                <l xml:id="d002l341" n="340">Ah miser! est melius mendicum viuere, dum te</l>
                <l xml:id="d002l342" n="341">Caelicolis similem diuina scientia reddat,</l>
                <l xml:id="d002l343" n="342">Quam si possideas Persarum bellua gazas.</l>
                <l xml:id="d002l344" n="343">Noli iudicio tenebrosi accedere vulgi,</l>
                <l xml:id="d002l345" n="344">Haud magis atque pecus verum agnoscentis: at ipse</l>
                <l xml:id="d002l346" n="345">Si sapis, haec memori quae dicam mente teneto.</l>
                <l xml:id="d002l347" n="346">Praeter virtutem non est durabile quicquam.</l>
                <l xml:id="d002l348" n="347">Diuitiae pereunt, species quoque, robur, honores,</l>
                <l xml:id="d002l349" n="348">Cuncta cadunt: virtus aeterna in tempora durat,</l>
                <l xml:id="d002l350" n="349">Quam fortuna nequit, nec tollere longa vetustas.</l>
                <l xml:id="d002l351" n="350">Ipse tamen vidi nunquam, et vix credere possum</l>
                <l xml:id="d002l352" n="351">Vel periisse fame, vel mendicasse disertum:</l>
                <l xml:id="d002l353" n="352">Quem si fortuna interdum conatur iniqua</l>
                <l xml:id="d002l354" n="353">Obruere, auxilium virtus festinat. Alumnos</l>
                <l xml:id="d002l355" n="354">Protegit alma suos semper doctrina, diuque</l>
                <l xml:id="d002l356" n="355">Non patitur miseris urgeri casibus: affert</l>
                <l xml:id="d002l357" n="356">Naufragio tabulam, qua tuti littora possunt</l>
                <l xml:id="d002l358" n="357">Spumosos inter fluctus attingere nando.</l>
                <l xml:id="d002l359" n="358">Qui pollet virtute, Arabum deserta, nigrosque</l>
                <l xml:id="d002l360" n="359">Aethiopas, rigidosque Getas lustrabit, et Indos,</l>
                <l xml:id="d002l361" n="360">Tutus et incolumis. Fortunae sola resistit</l>
                <l xml:id="d002l362" n="361">Virtus, atque illi dubio certamine pugnat.</l>
                <l xml:id="d002l363" n="362">Nullis est igitur parcendum sumptibus; omnem</l>
                <l xml:id="d002l364" n="363">Ne dubita, ut virtutem habeas, impendere censum.</l>
                <l xml:id="d002l365" n="364">At si forte tibi, valeas quod vendere, nil est,</l>
                <l xml:id="d002l366" n="365">Esto bonus saltem, si non potes esse peritus.</l>
                <l xml:id="d002l367" n="366">Cum doctis versare libens; (nam discere multa</l>
                <l xml:id="d002l368" n="367">Sic poteris) nec non avide quaecumque loquuntur</l>
                <l xml:id="d002l369" n="368">Ausculta, atque roga interdum: tum caetera diuis</l>
                <l xml:id="d002l370" n="369">Committe, et patiare animo tua fata sereno.</l>
                <l xml:id="d002l371" n="370">Gaudia si sequeris, si te insidiosa voluptas</l>
                <l xml:id="d002l372" n="371">Implicat, et dulces transmittere lusibus annos</l>
                <l xml:id="d002l373" n="372">Te iuuat, atque ideo diues cupis esse, voluta</l>
                <l xml:id="d002l374" n="373">Sedulus haec tecum, ratio quae prouida dictat.</l>
                <l xml:id="d002l375" n="374">Nulla voluptate est res perniciosior: aufert</l>
                <l xml:id="d002l376" n="375">Consilium, mentemque premit, virtutibus obstat,</l>
                <l xml:id="d002l377" n="376">Corrumpit mores, vitiorum maxima nutrix,</l>
                <l xml:id="d002l378" n="377">Debilitat corpus, sensus obtundit: amaro</l>
                <l xml:id="d002l379" n="378">Fine nocens, homini multorum causa malorum est.</l>
                <l xml:id="d002l380" n="379">Clarius ista sequens sermo meliusque docebit.</l>
                <l xml:id="d002l381" n="380">Si tamen aduertas, habet et sua gaudia pauper,</l>
                <l xml:id="d002l382" n="381">Nec forsan leuiora. Magis nam dulcia sunt quae</l>
                <l xml:id="d002l383" n="382">Rarius eueniunt solatia. Credite, longe</l>
                <l xml:id="d002l384" n="383">Gratior ac longe est iucundior illa voluptas</l>
                <l xml:id="d002l385" n="384">Quae dilata diu fuit, ardenterque cupita.</l>
                <l xml:id="d002l386" n="385">Sic cibus esurie suauis, requiesque labore,</l>
                <l xml:id="d002l387" n="386">Sic potus vexante siti, sic frigore flamma,</l>
                <l xml:id="d002l388" n="387">Frigora sic aestu, sic intermissa diuque</l>
                <l xml:id="d002l389" n="388">Sustentata Venus grata est magis; omnia demum</l>
                <l xml:id="d002l390" n="389">Rebus ab oppositis vires contraria sumunt.</l>
                <l xml:id="d002l391" n="390">At locuples tolerare nihil vult, semper abundat</l>
                <l xml:id="d002l392" n="391">Deliciis, adeo ut moueant fastidia saepe,</l>
                <l xml:id="d002l393" n="392">Et cupiat bulbos, siliquas, olus, allia, sardas,</l>
                <l xml:id="d002l394" n="393">Solennes epulas et prandia lauta perosus.</l>
                <l xml:id="d002l395" n="394">Nil adeo dulce est quod non videatur amarum,</l>
                <l xml:id="d002l396" n="395">Et non displiceat, si plus durauerit aequo.</l>
                <l xml:id="d002l397" n="396">Delectant alterna magis, vetitisque potiri</l>
                <l xml:id="d002l398" n="397">Dulcius est: sordent quae possunt semper haberi.</l>
                <l xml:id="d002l399" n="398">Praeterea non res hominem, sed sola voluntas,</l>
                <l xml:id="d002l400" n="399">Iudiciumque animi contentum reddit: amari</l>
                <l xml:id="d002l401" n="400">Est dignum quodcumque placet. Quid proderit aegro</l>
                <l xml:id="d002l402" n="401">Concinnas offerre dapes, cui febris ademit</l>
                <l xml:id="d002l403" n="402">Gustum? quid vini suauem praebere saporem</l>
                <l xml:id="d002l404" n="403">Illi qui gaudet puris abstemius undis?</l>
                <l xml:id="d002l405" n="404">Hic hoedum, ast alius carnes coenare suillas</l>
                <l xml:id="d002l406" n="405">Mauult; hunc cantus iuuat, illum ludus; amorque</l>
                <l xml:id="d002l407" n="406">Omnibus haud idem: hic puerum cupit, ille puellam;</l>
                <l xml:id="d002l408" n="407">Huic scortum placet, ast illi matrona. Beatum</l>
                <l xml:id="d002l409" n="408">Efficit ergo animus, non res. Rationibus istis,</l>
                <l xml:id="d002l410" n="409">Non minus ac diues, laetatur pauper; ab illo</l>
                <l xml:id="d002l411" n="410">Grandia poscuntur, paruo hic contentus abibit.</l>
                <l xml:id="d002l412" n="411">Impensa diues maiore ac saepe minore</l>
                <l xml:id="d002l413" n="412">Laetitia viuit quam pauper. Gratius ouo</l>
                <l xml:id="d002l414" n="413">Et cicere est vesci atque famem compescere porro</l>
                <l xml:id="d002l415" n="414">Nautae aut fossori, quam regibus et reginis</l>
                <l xml:id="d002l416" n="415">Quicquid terra ferat lauti prandere vel unda</l>
                <l xml:id="d002l417" n="416">Dignior illa autem iure est dicenda voluptas,</l>
                <l xml:id="d002l418" n="417">Quae nec sumpta nocet, nec contradicit honesto.</l>
                <l xml:id="d002l419" n="418">Nil tamen est melius quam pauca optare, animumque</l>
                <l xml:id="d002l420" n="419">Vincere consilio: ne spes te affligat inanis.</l>
                <l xml:id="d002l421" n="420">Qui quod habere nequit desiderat, excruciatur</l>
                <l xml:id="d002l422" n="421">Sperando frustra, et nequicquam tempora perdit.</l>
                <l xml:id="d002l423" n="422">Id cupias igitur quod certe possit haberi,</l>
                <l xml:id="d002l424" n="423">Aut nihil: atque animo fraenos impone tenaces:</l>
                <l xml:id="d002l425" n="424">Ast opibus quisquis pollet, vult plura petitque</l>
                <l xml:id="d002l426" n="425">Quam licet, et paruo contentus viuere nescit:</l>
                <l xml:id="d002l427" n="426">Indiget idcirco multis. Felicior ille est,</l>
                <l xml:id="d002l428" n="427">Sufficiunt cui pauca satis. Res ampla superbum,</l>
                <l xml:id="d002l429" n="428">Risoremque hominum, contemptoremque deorum,</l>
                <l xml:id="d002l430" n="429">Insanum, mollemque facit, virtutis et hostem.</l>
                <l xml:id="d002l431" n="430">Nam quis virtutem curat, si census abundat?</l>
                <l xml:id="d002l432" n="431">O bona paupertas, o nondum cognita diuum</l>
                <l xml:id="d002l433" n="432">Munera, virtutum custos et amica pudori.</l>
                <l xml:id="d002l434" n="433">Luxuriae fraenum, vitae tutela! procacem</l>
                <l xml:id="d002l435" n="434">Fortunam tu sola potes, ventique furorem</l>
                <l xml:id="d002l436" n="435">Ac pelagi rabiem contemnere: dum vada lintre</l>
                <l xml:id="d002l437" n="436">Tuta tenes paruo, vicinaque littora seruas.</l>
                <l xml:id="d002l438" n="437">Saepius aethereos feriunt vaga fulmina montes,</l>
                <l xml:id="d002l439" n="438">Et quatit excelsas Boreas rapidissimus ornos;</l>
                <l xml:id="d002l440" n="439">Ima latent ignota malis, humilesque procella</l>
                <l xml:id="d002l441" n="440">Iuniperos raro infestat: lentaeque myricae</l>
                <l xml:id="d002l442" n="441">Stant inter syluas immotae ac pace fruuntur.</l>
                <l xml:id="d002l443" n="442">Spreuit Anaxagoras, spreuit Democritus atque</l>
                <l xml:id="d002l444" n="443">Complures alii (quorum sapientia toti es:</l>
                <l xml:id="d002l445" n="444">Nota orbi) argentum atque aurum, causasque malorum</l>
                <l xml:id="d002l446" n="445">Diuitias. Quare? nisi quod non vera putarunt</l>
                <l xml:id="d002l447" n="446">Esse bona haec, animum quae curis impediunt, et</l>
                <l xml:id="d002l448" n="447">In mala praecipitant quamplurima. Fabricius quid,</l>
                <l xml:id="d002l449" n="448">Quid Cato, quid Curius, sanctissima pectora, quondam</l>
                <l xml:id="d002l450" n="449">Senserint, non quid vulgus plebsque inscia dicat,</l>
                <l xml:id="d002l451" n="450">Mente agita atque tibi propone exempla bonorum,</l>
                <l xml:id="d002l452" n="451">Nonne olim victor felicia signa Quirinus</l>
                <l xml:id="d002l453" n="452">Saepe tulit, posito quum sumere consul aratro</l>
                <l xml:id="d002l454" n="453">Arma iubebatur requiem factura ligoni?</l>
                <l xml:id="d002l455" n="454">Tum casa parua viros et frugi mensa ferebat.</l>
                <l xml:id="d002l456" n="455">At nunc deliciae et laqueata palatia molles</l>
                <l xml:id="d002l457" n="456">Imbellesque edunt foetus ac lusibus aptos.</l>
                <l xml:id="d002l458" n="457">Discite mortales tandem, longisque tenebris</l>
                <l xml:id="d002l459" n="458">Exuite obsessam mentem, sursumque leuate</l>
                <l xml:id="d002l460" n="459">Iam caligantes oculos. Quo caeca voluntas</l>
                <l xml:id="d002l461" n="460">Vos ducit, ne ferte gradum. Ratione deorum</l>
                <l xml:id="d002l462" n="461">Naturae similes estis, ratione tenetis</l>
                <l xml:id="d002l463" n="462">Imperium mundi: ratio vos dirigat ergo,</l>
                <l xml:id="d002l464" n="463">Non error: finemque animo perpendite rerum.</l>
                <l xml:id="d002l465" n="464">Sufficiat cibus ille, famem qui sedat: et illa</l>
                <l xml:id="d002l466" n="465">Vestis, quae corpus velet frigusque repellat.</l>
                <l xml:id="d002l467" n="466">Sit sopor ille satis, reficit qui fessa labore</l>
                <l xml:id="d002l468" n="467">Membra. Etenim tribus his opus est, cum corpora nostra</l>
                <l xml:id="d002l469" n="468">Sint fragili contexta luto. Sed talibus uti</l>
                <l xml:id="d002l470" n="469">Sic licet, ut tanquam medicinae munere cures</l>
                <l xml:id="d002l471" n="470">Quos tribuit morbos homini natura nouerca.</l>
                <l xml:id="d002l472" n="471">Ast hic luxuriem dapibus complectitur, ille</l>
                <l xml:id="d002l473" n="472">Vestibus. Hanc alius vitam vix sentit, ab arte</l>
                <l xml:id="d002l474" n="473">Dum fugit, assiduoque premit sua lumina somno.</l>
                <l xml:id="d002l475" n="474">Felix qui didicit contentus viuere paruo;</l>
                <l xml:id="d002l476" n="475">Nec spem ullam in rebus ponit quas linquere cogit</l>
                <l xml:id="d002l477" n="476">Parca ferox, tanquam nostri non iuris; et aeui</l>
                <l xml:id="d002l478" n="477">Quam breue sit spatium reputat; quam friuola demum</l>
                <l xml:id="d002l479" n="478">Omnia quae in terris longe lateque creantur;</l>
                <l xml:id="d002l480" n="479">Qui minor aduersis non fit maiorue secundis,</l>
                <l xml:id="d002l481" n="480">Minoisque urnam spernit, Stygiosque furores,</l>
                <l xml:id="d002l482" n="481">Securus quodcumque ferat fortuna tenere.</l>
                <l xml:id="d002l483" n="482">Infelix, sensu qui ducitur atque futuri</l>
                <l xml:id="d002l484" n="483">Caecus, ceu pecudes, tantum praesentia cernit;</l>
                <l xml:id="d002l485" n="484">Qui nescit, quod, quanto animus praestantior ipso est</l>
                <l xml:id="d002l486" n="485">Corpore, tanto animi pluris sunt munera, quam quae</l>
                <l xml:id="d002l487" n="486">Ad corpus spectant. Igitur non diuitiae sunt</l>
                <l xml:id="d002l488" n="487">Prima bona. Hae quoniam pro corpore conquiruntur,</l>
                <l xml:id="d002l489" n="488">Quae possessorem non efficiunt meliorem</l>
                <l xml:id="d002l490" n="489">Quis bona summa vocet? multos at saepe videmus</l>
                <l xml:id="d002l491" n="490">Quadrupedum similes, istis qui rebus abundant.</l>
                <l xml:id="d002l492" n="491">Quantum ergo satis est vitae, nihil amplius opta.</l>
                <l xml:id="d002l493" n="492">Namque superuacuo stulti laetantur: aceruos</l>
                <l xml:id="d002l494" n="493">Ingentes frustra, frustra horrea plena requiris,</l>
                <l xml:id="d002l495" n="494">Cum modio cumeraue famem propellere possis.</l>
                <l xml:id="d002l496" n="495">Cum tibi sufficiant cyathi, cur dolia quaeris?</l>
                <l xml:id="d002l497" n="496">Si te Plutus amat tamen, et tibi Copia ridet,</l>
                <l xml:id="d002l498" n="497">Diuitiasque dedit fatorum ignota voluntas,</l>
                <l xml:id="d002l499" n="498">Quid facias, operae pretium est didicisse: tenendo</l>
                <l xml:id="d002l500" n="499">Ne peior fias, ne possis stultus haberi.</l>
                <l xml:id="d002l501" n="500">Dic age nunc quaeso, quaenam prudentia, quodnam</l>
                <l xml:id="d002l502" n="501">Consilium est illi, cui sunt bona multa. sed ipsis</l>
                <l xml:id="d002l503" n="502">Insipiens nescit quo pacto debeat uti?</l>
                <l xml:id="d002l504" n="503">Hinc vires persaepe nocent, damnosaque forma est,</l>
                <l xml:id="d002l505" n="504">Hac ratione suum auctorem facundia perdit,</l>
                <l xml:id="d002l506" n="505">Hac ratione artes aliae compluribus obsunt.</l>
                <l xml:id="d002l507" n="506">Nodus auaritiae non te constringat: ab ipsa</l>
                <l xml:id="d002l508" n="507">Heu fuge; nam certe nulla est hac maior Erinnys.</l>
                <l xml:id="d002l509" n="508">Hanc memorant Acheronte satam, per tristia Ditis</l>
                <l xml:id="d002l510" n="509">Regna truces agitare faces, centumque colubris</l>
                <l xml:id="d002l511" n="510">Colla veneniferis gestare minacia; fauces</l>
                <l xml:id="d002l512" n="511">Humano expleri nunquam potuere cruore;</l>
                <l xml:id="d002l513" n="512">Semper hiant aliosque tenent aliosque requirunt</l>
                <l xml:id="d002l514" n="513">Ora cibos; nulli parcit nec templa deorum</l>
                <l xml:id="d002l515" n="514">Dedecorare timet, malum et insatiabile monstrum.</l>
                <l xml:id="d002l516" n="515">Nascuntur variae hinc pestes, discordia, caedes.</l>
                <l xml:id="d002l517" n="516">Proditio, rixae, fraudes, iactura pudoris,</l>
                <l xml:id="d002l518" n="517">Contemptus diuum, periuria, iurgia, bellum</l>
                <l xml:id="d002l519" n="518">Atque aliae plures quam dici carmine possint.</l>
                <l xml:id="d002l520" n="519">Hanc igitur vita: nil quippe nocentius et nil</l>
                <l xml:id="d002l521" n="520">Quod magis ostendat vile atque ignobile pectus.</l>
                <l xml:id="d002l522" n="521">Sic mulier, senior, puer inueniuntur auari:</l>
                <l xml:id="d002l523" n="522">Sunt etenim imbelles, fragiles, animique pusilli.</l>
                <l xml:id="d002l524" n="523">Huic alia est vitio labes contraria, sed non</l>
                <l xml:id="d002l525" n="524">Tam grauis; hanc etiam studeas depellere; nam si</l>
                <l xml:id="d002l526" n="525">Prodigus es, mensam alterius pinguemque culinam</l>
                <l xml:id="d002l527" n="526">Ieiunus frustra aspicies, patrimonia postquam</l>
                <l xml:id="d002l528" n="527">Absumpta, et nimio fuerint deperdita luxu.</l>
                <l xml:id="d002l529" n="528">Inter utrumque manet virtus: extrema relinque,</l>
                <l xml:id="d002l530" n="529">Et cui fas, quantumque licet, largire; nec ultra</l>
                <l xml:id="d002l531" n="530">Impensam facias quam sit permissa facultas.</l>
                <l xml:id="d002l532" n="531">Diuitias hic finis habet: prodesse tenemur</l>
                <l xml:id="d002l533" n="532">Omnibus, at nostris potius. Natura creauit</l>
                <l xml:id="d002l534" n="533">Nos, non ut solum nobis nostrisque propinquis,</l>
                <l xml:id="d002l535" n="534">Ast aliis etiam, quum possumus, emolumento</l>
                <l xml:id="d002l536" n="535">Simus. Quid quaeso praeclarius atque deorum</l>
                <l xml:id="d002l537" n="536">Dignius est solio, auxilium quam ferre ruenti,</l>
                <l xml:id="d002l538" n="537">Tradere pauperibus victum miserisque mederi?</l>
                <l xml:id="d002l539" n="538">Sic nos turba colit, sic famam acquirimus; atque</l>
                <l xml:id="d002l540" n="539">Ad superos multi per talia facta volarunt.</l>
                <l xml:id="d002l541" n="540">Naturae humanae nil aptius et nihil ipso</l>
                <l xml:id="d002l542" n="541">Dignius est homine, ut perhibet schola docta sophorum,</l>
                <l xml:id="d002l543" n="542">Quam prodesse homini et socio succurrere lapso.</l>
                <l xml:id="d002l544" n="543">At nunc, o mores! o tristia tempora! prorsus</l>
                <l xml:id="d002l545" n="544">Extincta est pietas: nulli largitur auarus</l>
                <l xml:id="d002l546" n="545">Diues, cum teneat quae tradere plurima possit;</l>
                <l xml:id="d002l547" n="546">Nulliusque ipsum miseret: sunt ferrea cunctis</l>
                <l xml:id="d002l548" n="547">Corda. Quis exigua mendici nunc stipe casum</l>
                <l xml:id="d002l549" n="548">Solatur? lacrymas rident, miserosque precantes.</l>
                <l xml:id="d002l550" n="549">Si qua tamen donant, dant scurris, dantque cinaedis,</l>
                <l xml:id="d002l551" n="550">Dant lenis potius, dant scortis callipareis.</l>
                <l xml:id="d002l552" n="551">Nemo dabit vati: Musae spernuntur ubique.</l>
                <l xml:id="d002l553" n="552">Calculus huic loculos, vel tessera reddit inanes:</l>
                <l xml:id="d002l554" n="553">Ille autem pictis ludit patrimonia chartis.</l>
                <l xml:id="d002l555" n="554">Nonne hoc turpe magis nummos absumere pacto,</l>
                <l xml:id="d002l556" n="555">Vnde nec ullus honos, nec gratia quaeritur ulla?</l>
                <l xml:id="d002l557" n="556">Mens oblita Dei, vitiorumque oblita coeno,</l>
                <l xml:id="d002l558" n="557">Sicne licet fieri? nonne olim nudus ab aluo</l>
                <l xml:id="d002l559" n="558">Existi, et nudus terrae es rediturus in aluum?</l>
                <l xml:id="d002l560" n="559">O demens, non haec tua sunt: sed Iuppiter harum</l>
                <l xml:id="d002l561" n="560">Est dominus rerum, tu dispensator et hospes.</l>
                <l xml:id="d002l562" n="561">Non res, sed nobis rerum conceditur usus.</l>
                <l xml:id="d002l563" n="562">At postquam vetus ille Charon te vexerit ultra</l>
                <l xml:id="d002l564" n="563">Quam trepidant superi falso iurare paludem,</l>
                <l xml:id="d002l565" n="564">Hic miser, hic aliis haeredibus ista relinques.</l>
                <l xml:id="d002l566" n="565">Ergo his utendum est recte, dum stamina Parcae</l>
                <l xml:id="d002l567" n="566">Nostra trahunt, nobis sumendo, aliosque iuuando</l>
                <l xml:id="d002l568" n="567">Iam patet ex dictis, an sint bona summa putandae</l>
                <l xml:id="d002l569" n="568">Diuitiae. Mea cymba redi, satis ardua ponti</l>
                <l xml:id="d002l570" n="569">Nauimus; ecce auster pluuias iam cogere nubes</l>
                <l xml:id="d002l571" n="570">Incipit; ecce undas Typhones in aera portant</l>
                <l xml:id="d002l572" n="571">Absorptas pelago: unde ingens promittitur imber.</l>
                <l xml:id="d002l573" n="572">Amplius hic tutum non est (mihi crede) morari.</l>
                <l xml:id="d002l574" n="573">Heu metuo fidum male puppibus Oriona:</l>
                <l xml:id="d002l575" n="574">Dum licet, in portum tendamus; nubila clarum</l>
                <l xml:id="d002l576" n="575">Reddiderint ubi pulsa diem, reuocabit ab alto.</l>
            </div1>
            <div1 xml:id="d003" type="section" decls="#md" met="H">
                <head>
                    <title>3</title>
                    <abbr>3</abbr>
                    <bibl source="digital">Daniela  Marrone</bibl>
                </head>
                <p xml:id="d003l1" n="0|1">Gemini</p>
                <l xml:id="d003l2" n="1">Lutea quadriiugo curru surrexerat Eos,</l>
                <l xml:id="d003l3" n="2">Astraque cedebant euanescentia coelo;</l>
                <l xml:id="d003l4" n="3">Iam diuisus erat Titan, mediumque videbant</l>
                <l xml:id="d003l5" n="4">Antipodes, medium noster monstrabat horizon;</l>
                <l xml:id="d003l6" n="5">Mirabar quianam mediis de fluctibus ignis</l>
                <l xml:id="d003l7" n="6">Exit inextinctus? certe haec contraria sese</l>
                <l xml:id="d003l8" n="7">Mutuo corrumpunt; quin sol extinguitur undis?</l>
                <l xml:id="d003l9" n="8">Igneus aut igitur non est, aut tingier ipsum</l>
                <l xml:id="d003l10" n="9">Oceano vulgus mentitur. Talia mecum</l>
                <l xml:id="d003l11" n="10">Voluebam, gradior dum propter littora solus;</l>
                <l xml:id="d003l12" n="11">Obuius ecce senex quidam mihi venit, acerno</l>
                <l xml:id="d003l13" n="12">Innixus baculo, nitidoque indutus amictu,</l>
                <l xml:id="d003l14" n="13">Cana tenus medio pendebat pectore barba,</l>
                <l xml:id="d003l15" n="14">Pulchra cutis, laeta et facies, varioque colore</l>
                <l xml:id="d003l16" n="15">Florea candentes decorabant serta capillos.</l>
                <l xml:id="d003l17" n="16">Comminus ut dedimus citroque ultroque salutem:</l>
                <l xml:id="d003l18" n="17">Quo pergam, qui sim, quo dicar nomine, quaerit.</l>
                <l xml:id="d003l19" n="18">Respondi atque eadem pudibunda voce rogaui.</l>
                <l xml:id="d003l20" n="19">At postquam proprium nomen mihi reddidit (ipse</l>
                <l xml:id="d003l21" n="20">Namque Epicurus erat) stupui: ceu rusticus, agrum</l>
                <l xml:id="d003l22" n="21">Qui fodiens reperit latitantem obscurius arcam.</l>
                <l xml:id="d003l23" n="22">Atque ego tunc: "Venerande senex, sic numina semper</l>
                <l xml:id="d003l24" n="23">Cuncta tuis faueant votis, sapientia quando</l>
                <l xml:id="d003l25" n="24">Mira tuis habitat fibris, nisi falsa loquuntur</l>
                <l xml:id="d003l26" n="25">(Vt plerumque solent) homines, praecepta salutis</l>
                <l xml:id="d003l27" n="26">Da precor, et iuuenem prudentibus instrue dictis,</l>
                <l xml:id="d003l28" n="27">Dummodo non te alio grauiora negotia ducant."</l>
                <l xml:id="d003l29" n="28">Ille autem contra: "Me nulla negotia ducunt;</l>
                <l xml:id="d003l30" n="29">Sed quoniam vito curas fugioque laborem,</l>
                <l xml:id="d003l31" n="30">Huc soleo vacuus crebro aduentare legoque</l>
                <l xml:id="d003l32" n="31">Per prata haec varios capiti gestamina flores.</l>
                <l xml:id="d003l33" n="32">Vnde libens et promptus agam quodcumque petisti.</l>
                <l xml:id="d003l34" n="33">Quippe loqui senibus res est gratissima cunctis.</l>
                <l xml:id="d003l35" n="34">At ne nostra aliquis disturbet verba viator,</l>
                <l xml:id="d003l36" n="35">Hinc diuertamus, densaque sub ilicis umbra,</l>
                <l xml:id="d003l37" n="36">Iuxta illas quas cernis aquas, residebimus ambo."</l>
                <l xml:id="d003l38" n="37">Iuimus, et placida sic tandem voce profatur:</l>
                <l xml:id="d003l39" n="38">"Nimirum huc aliquod, iuuenis, te numen adegit,</l>
                <l xml:id="d003l40" n="39">Vt discas hodie quae sit Sapientia. Namque,</l>
                <l xml:id="d003l41" n="40">O superi, quanta rerum caligine totum</l>
                <l xml:id="d003l42" n="41">Immersum est mortale genus? simulacra videre</l>
                <l xml:id="d003l43" n="42">Mille ac mille hominum facile est; sed rarus ubique</l>
                <l xml:id="d003l44" n="43">Verus homo, ut possit non falso nomine dici</l>
                <l xml:id="d003l45" n="44">Mundus stultorum cauea errorumque taberna.</l>
                <l xml:id="d003l46" n="45">Quare adhibe puram nostris sermonibus aurem,</l>
                <l xml:id="d003l47" n="46">Pellere si quaeris miseras a mente tenebras.</l>
                <l xml:id="d003l48" n="47">Principio, verum atque bonum cognoscere oportet</l>
                <l xml:id="d003l49" n="48">Perspicua ratione quidem atque examine recto;</l>
                <l xml:id="d003l50" n="49">Hinc scatet, hinc magnos ducit sapientia riuos.</l>
                <l xml:id="d003l51" n="50">At paucis hoc scire datum est. Nam maxima turba</l>
                <l xml:id="d003l52" n="51">Diuitias summum esse bonum, pars altera honores,</l>
                <l xml:id="d003l53" n="52">Diuersi diuersa putant; mihi sola Voluptas</l>
                <l xml:id="d003l54" n="53">Optima cunctarum rerum censetur; et istud</l>
                <l xml:id="d003l55" n="54">(Ni fallor) vera poterit ratione probari.</l>
                <l xml:id="d003l56" n="55">Omnium enim est finis rerum atque nouissima meta,</l>
                <l xml:id="d003l57" n="56">Ad quam sic hominum facta omnia disponuntur</l>
                <l xml:id="d003l58" n="57">Spicula ut in certum signum mittuntur ab arcu.</l>
                <l xml:id="d003l59" n="58">Nam quis tellurem rastris, quis Nerea tonsis,</l>
                <l xml:id="d003l60" n="59">Aut quis Gradiuum validis tentauerit armis,</l>
                <l xml:id="d003l61" n="60">Denique virtutem quisnam quaesiuerit ullam,</l>
                <l xml:id="d003l62" n="61">Si non hunc praesens monet aut sperata voluptas?</l>
                <l xml:id="d003l63" n="62">Nempe haec principium, medium finisque laborum est.</l>
                <l xml:id="d003l64" n="63">Quod magis ut pateat, quae dicam attentius audi.</l>
                <l xml:id="d003l65" n="64">Omne opus ob finem, ratio nisi desit agenti,</l>
                <l xml:id="d003l66" n="65">Sumitur: hic specie prior est in mente, mouetque</l>
                <l xml:id="d003l67" n="66">Artificem, sed re post facta nouissimus exit.</l>
                <l xml:id="d003l68" n="67">Finis item bonus est, igitur placet atque voluntas,</l>
                <l xml:id="d003l69" n="68">Hunc sibi ut acquirat, primis mediisque libenter</l>
                <l xml:id="d003l70" n="69">Partibus incumbit; sic delectatur, amoenus</l>
                <l xml:id="d003l71" n="70">Sic labor efficitur; causa est ergo ipsa voluptas.</l>
                <l xml:id="d003l72" n="71">Quippe aliud non est quam delectatio quaedam.</l>
                <l xml:id="d003l73" n="72">Sed quia non facile est rudibus ratione doceri,</l>
                <l xml:id="d003l74" n="73">Tentabo exemplis melius recludere verum.</l>
                <l xml:id="d003l75" n="74">Cur fodit atque graui sulcum deducit aratro</l>
                <l xml:id="d003l76" n="75">Agricolae callosa manus? non Sirius aestu</l>
                <l xml:id="d003l77" n="76">Terrificat, non bruma gelu. Cur nauita ponti</l>
                <l xml:id="d003l78" n="77">Insanam rabiem, syrtes, scopulosque minaces</l>
                <l xml:id="d003l79" n="78">Non timet, admoti spernens confinia leti,</l>
                <l xml:id="d003l80" n="79">Veliuola fretus pinu? cur praelia miles</l>
                <l xml:id="d003l81" n="80">Insequitur, gaudetque ferox, ubi classica Martem</l>
                <l xml:id="d003l82" n="81">Saeua canunt, acuitque animos hinnitus equorum?</l>
                <l xml:id="d003l83" n="82">Cur iuuat assiduis alium pallescere chartis</l>
                <l xml:id="d003l84" n="83">Et varios versare libros noctesque diesque?</l>
                <l xml:id="d003l85" n="84">Nempe ut post longos lucrum vel fama labores</l>
                <l xml:id="d003l86" n="85">Iucundum efficiat. Nam si non ipsa placeret</l>
                <l xml:id="d003l87" n="86">Vtilitas et honos, virtus artesque perirent.</l>
                <l xml:id="d003l88" n="87">Est finis per se dulcis, primordia vero</l>
                <l xml:id="d003l89" n="88">Cum mediis propter finem. Nil denique refert,</l>
                <l xml:id="d003l90" n="89">Turpia vel potius cuncta haec videantur honesta.</l>
                <l xml:id="d003l91" n="90">Nam veluti exultat lasciuus turpibus, ipsa</l>
                <l xml:id="d003l92" n="91">Sic virtute bonus placidissima gaudia sentit.</l>
                <l xml:id="d003l93" n="92">Ergo voluptatem propter tandem omnia fiunt,</l>
                <l xml:id="d003l94" n="93">Vel mala declinent homines vel commoda quaerant,</l>
                <l xml:id="d003l95" n="94">Vel laudanda gerant, vel non laudanda sequantur.</l>
                <l xml:id="d003l96" n="95">Hac etiam sola superi mercede fruuntur:</l>
                <l xml:id="d003l97" n="96">Vtile namque illis non conuenit, indigeant cum</l>
                <l xml:id="d003l98" n="97">Nullarum rerum. Sed dices forsan, honestis</l>
                <l xml:id="d003l99" n="98">Numina plena bonis. Quid tum? si talia laetos</l>
                <l xml:id="d003l100" n="99">Non faciunt diuos? tanquam si lignea gemmis</l>
                <l xml:id="d003l101" n="100">Nobilibus, fuluoque ornes simulacra metallo.</l>
                <l xml:id="d003l102" n="101">Adde aliud: quoties perfecta est causa, necesse est</l>
                <l xml:id="d003l103" n="102">Inde parem effectum procedere. Vis igitur quum</l>
                <l xml:id="d003l104" n="103">Quaeque animae bene disposita est, atque optima seruat</l>
                <l xml:id="d003l105" n="104">Obiecta, esse bonum summum nemo hercle negabit</l>
                <l xml:id="d003l106" n="105">Qui sapiat; verum tali de fonte voluptas</l>
                <l xml:id="d003l107" n="106">Cogitur effluere. Auditus sic laetificatur</l>
                <l xml:id="d003l108" n="107">Harmonia numeris contexta dulciter aptis:</l>
                <l xml:id="d003l109" n="108">Sic forma egregia visus; sic nasus odore</l>
                <l xml:id="d003l110" n="109">Mirifico: hoc ipsum reliquis de partibus aio.</l>
                <l xml:id="d003l111" n="110">Quid quod cuncta Venus terris animalia gignit,</l>
                <l xml:id="d003l112" n="111">Atque eadem (nisi vera neges) est summa voluptas?</l>
                <l xml:id="d003l113" n="112">Praeterea, labor atque dolor mala maxima cum sint,</l>
                <l xml:id="d003l114" n="113">Atque voluptati contraria, iure voluptas</l>
                <l xml:id="d003l115" n="114">Esse bonum summum censebitur. Oppositorum</l>
                <l xml:id="d003l116" n="115">Opposita est etenim ratio. Proinde omnia quaerunt</l>
                <l xml:id="d003l117" n="116">Naturae instinctu quae sunt iucunda, cauentque</l>
                <l xml:id="d003l118" n="117">Tristia. Quis vero naturam fallere credat?</l>
                <l xml:id="d003l119" n="118">Est summum ergo bonum, quod amant animalia quaeque.</l>
                <l xml:id="d003l120" n="119">Sed quid amant vel quid nisi dulcia gaudia quaerunt?</l>
                <l xml:id="d003l121" n="120">Multi autem dicunt: virtutem acquirere oportet</l>
                <l xml:id="d003l122" n="121">Sudando, algendo, dum viuimus; atque voluptas</l>
                <l xml:id="d003l123" n="122">Est fugienda; frui tamen hac post fata licebit;</l>
                <l xml:id="d003l124" n="123">Gaudia quippe Deus iustis aeterna parauit.</l>
                <l xml:id="d003l125" n="124">Nil rationis habet vox haec, prorsusque videtur</l>
                <l xml:id="d003l126" n="125">Irrita. Namque animas post funera viuere perque</l>
                <l xml:id="d003l127" n="126">Tartareos volitare lacus, et pendere dignas</l>
                <l xml:id="d003l128" n="127">Pro meritis poenas, vel sumere praemia facti,</l>
                <l xml:id="d003l129" n="128">Credere quis debet, nisi cui mens integra non est?</l>
                <l xml:id="d003l130" n="129">Haec sunt, o miseri, vatum commenta furentum,</l>
                <l xml:id="d003l131" n="130">Mos quibus est semper varias effingere nugas,</l>
                <l xml:id="d003l132" n="131">Vt stolidas dictis delectent talibus aures.</l>
                <l xml:id="d003l133" n="132">Finxerunt Stygii pallentia regna tyranni,</l>
                <l xml:id="d003l134" n="133">In quibus est Phlegethon, flammis crepitantibus ardens,</l>
                <l xml:id="d003l135" n="134">Tergeminus canis, et pictis armata colubris</l>
                <l xml:id="d003l136" n="135">Tisiphone, extensi per iugera longa Gigantes,</l>
                <l xml:id="d003l137" n="136">Et sine luce umbrae, et vasti non ulla cremantes</l>
                <l xml:id="d003l138" n="137">Ligna foci; riget hic hiemis sine tempore frigus,</l>
                <l xml:id="d003l139" n="138">Roboreque ex nullo gemit hic compacta phaselus,</l>
                <l xml:id="d003l140" n="139">Dum senior nimias transuectat portitor umbras;</l>
                <l xml:id="d003l141" n="140">Aeolides saxo cruciatur, Tantalus unda,</l>
                <l xml:id="d003l142" n="141">Vasa maritinecae gestant rimosa sorores,</l>
                <l xml:id="d003l143" n="142">E quibus unda fluit vano repetenda labore.</l>
                <l xml:id="d003l144" n="143">Plura etiam, quae nec pueris credenda videntur,</l>
                <l xml:id="d003l145" n="144">Talibus in regnis cecinerunt esse poetae.</l>
                <l xml:id="d003l146" n="145">O dii, quam magna est penuria mentis ubique!</l>
                <l xml:id="d003l147" n="146">In nugas quam prona via est! quid creditis ista,</l>
                <l xml:id="d003l148" n="147">Insani, quae nec possunt ratione probari</l>
                <l xml:id="d003l149" n="148">Vlla, nec sensu agnosci? quid vana timetis?</l>
                <l xml:id="d003l150" n="149">Qui facilis credit, facilis quoque fallitur idem.</l>
                <l xml:id="d003l151" n="150">Lucra sacerdotum sunt haec artesque dolosae.</l>
                <l xml:id="d003l152" n="151">Ast ubi vita semel tenues defecit in auras,</l>
                <l xml:id="d003l153" n="152">Nil sumus, ut nondum geniti nil prorsus eramus.</l>
                <l xml:id="d003l154" n="153">O nimium infirma et fragilis nimiumque superba</l>
                <l xml:id="d003l155" n="154">Atque audax natura hominum, quo freta perennem</l>
                <l xml:id="d003l156" n="155">Stulta tibi vitam promittis? desine velle,</l>
                <l xml:id="d003l157" n="156">Cum sis vile lutum, aetatem sperare deorum.</l>
                <l xml:id="d003l158" n="157">Quaelibet orta cadunt, et finem coepta videbunt.</l>
                <l xml:id="d003l159" n="158">Ingentes urbes populosque, ingentia regna,</l>
                <l xml:id="d003l160" n="159">Supremos montes et maxima flumina tandem</l>
                <l xml:id="d003l161" n="160">Aufert longa dies: at tu, vilissima puluis,</l>
                <l xml:id="d003l162" n="161">Semper eris? tanta est modicae fiducia mentis?</l>
                <l xml:id="d003l163" n="162">Nempe laboramus frustra, virtutis amore,</l>
                <l xml:id="d003l164" n="163">Somnia sperando et vanas fingendo Chimaeras.</l>
                <l xml:id="d003l165" n="164">Stulti sunt qui pro certis incerta sequuntur,</l>
                <l xml:id="d003l166" n="165">Et qui pro dubiis quae sunt manifesta relinquunt.</l>
                <l xml:id="d003l167" n="166">Dulcia sed remanent longaeuae praemia famae.</l>
                <l xml:id="d003l168" n="167">Hoc certe nil est, cum tu post funera nil sis.</l>
                <l xml:id="d003l169" n="168">Fama quid est, si nil delectat fama sepultos?</l>
                <l xml:id="d003l170" n="169">Quid lapis aut stipes laudum praeconia curant?</l>
                <l xml:id="d003l171" n="170">Si non laetaris viuens, laetabere nunquam.</l>
                <l xml:id="d003l172" n="171">Proinde aetas donec breuis haec incertaque durat,</l>
                <l xml:id="d003l173" n="172">Gaudebit quicumque sapit pro viribus; et non</l>
                <l xml:id="d003l174" n="173">Frangetur quoties fortunae urgebitur ira;</l>
                <l xml:id="d003l175" n="174">Dulce autem quaeret, si quid continget amari.</l>
                <l xml:id="d003l176" n="175">Ergo ne longis teneam te ambagibus ultra,</l>
                <l xml:id="d003l177" n="176">O iuuenis, dum fata sinunt, te viuere laetum</l>
                <l xml:id="d003l178" n="177">Hortamur, quantumque potes lugubria pelle."</l>
                <l xml:id="d003l179" n="178">Talia barbati postquam mihi verba magistri</l>
                <l xml:id="d003l180" n="179">Haud paruam fecere fidem: "Pater optime, dixi,</l>
                <l xml:id="d003l181" n="180">Pro tantis nequeo dignas tibi reddere grates</l>
                <l xml:id="d003l182" n="181">Officiis: verum donec spirare licebit,</l>
                <l xml:id="d003l183" n="182">Debebo, ac memori seruabo haec pectore dicta.</l>
                <l xml:id="d003l184" n="183">Scrupulus ast unus restat. Nam discere oportet</l>
                <l xml:id="d003l185" n="184">Non solum quid agas, sed quae via detur agendi.</l>
                <l xml:id="d003l186" n="185">Ergo voluptatem doceas quo acquirere pacto</l>
                <l xml:id="d003l187" n="186">Possim, qua sit iter, per quod tendatur ad illam."</l>
                <l xml:id="d003l188" n="187">Tum senior: "Breuis et lata et decliuis eunti</l>
                <l xml:id="d003l189" n="188">Est via: non procul hinc habitat regina Voluptas,</l>
                <l xml:id="d003l190" n="189">Quae si forte tibi cordi est, vestigia nostra</l>
                <l xml:id="d003l191" n="190">Iam sequere, hac per me poteris gaudere reperta."</l>
                <l xml:id="d003l192" n="191">Portio siderei nondum transmiserat orbis</l>
                <l xml:id="d003l193" n="192">De tribus una diem, nisu quum surgit anhelo</l>
                <l xml:id="d003l194" n="193">Grandaeuus sapiens; quo praecedente sequebar</l>
                <l xml:id="d003l195" n="194">Pone: simul gradiens per deuia comminus ibam.</l>
                <l xml:id="d003l196" n="195">Progressisque parum moles oblata palati</l>
                <l xml:id="d003l197" n="196">Eximia est, scitorque ducem: "Sublimis et auro</l>
                <l xml:id="d003l198" n="197">Tam preciosa domus quo possessore tenetur?-</l>
                <l xml:id="d003l199" n="198">Plutus, ait, tenet hanc, indutusque arma satelles</l>
                <l xml:id="d003l200" n="199">Seruat iter, prohibetque ultra transire volentes,</l>
                <l xml:id="d003l201" n="200">Ni prius hunc adeant et blando munere placent.</l>
                <l xml:id="d003l202" n="201">Ipse autem celsa residet, quam cernis, in arce.</l>
                <l xml:id="d003l203" n="202">Tres tantum natae thalamo versantur eodem,</l>
                <l xml:id="d003l204" n="203">Quarum si quaeris cognoscere nomina, dicam:</l>
                <l xml:id="d003l205" n="204">Sordida Luxuries, tumidisque Superbia buccis,</l>
                <l xml:id="d003l206" n="205">Nec non audaci stolida Ignorantia vultu."</l>
                <l xml:id="d003l207" n="206">Tunc ego: "Quis, dixi, dominum nos ducet ad istum?-</l>
                <l xml:id="d003l208" n="207">Tres illi ancillae sunt, per quas ire licebit,</l>
                <l xml:id="d003l209" n="208">Respondit senior, Sors, Fraus, Vsura: patebit</l>
                <l xml:id="d003l210" n="209">Cuilibet ingressus facilis, ducentibus istis.-</l>
                <l xml:id="d003l211" n="210">Dona mihi non sunt, inquam, quae tradere possim:</l>
                <l xml:id="d003l212" n="211">Nec tutum ancillis confidere talibus: ergo</l>
                <l xml:id="d003l213" n="212">Monstra aliam mihi quaeso viam." Tunc reddidit ille:</l>
                <l xml:id="d003l214" n="213">"Est alia, est, per quam, si vis, transibimus.-Eia</l>
                <l xml:id="d003l215" n="214">Duc", inquam. Et pariter digressi, tendimus imam</l>
                <l xml:id="d003l216" n="215">In vallem, praebebat iter qua semita nobis</l>
                <l xml:id="d003l217" n="216">Scrupea, et incultis homini vix peruia dumis.</l>
                <l xml:id="d003l218" n="217">Hic Paupertatis pergendo offendimus aedes</l>
                <l xml:id="d003l219" n="218">Exiguas, lacero pendentes culmine: praeter</l>
                <l xml:id="d003l220" n="219">Ivimus, et vastum nemus e regione videmus.</l>
                <l xml:id="d003l221" n="220">"Haec, quam proceris ferientem sidera cernis</l>
                <l xml:id="d003l222" n="221">Arboribus, sylua, est (inquit dux) inclyta sedes</l>
                <l xml:id="d003l223" n="222">Reginae, per quam nobis licet esse beatis;</l>
                <l xml:id="d003l224" n="223">Sed facie et manibus lotis accedere oportet:</l>
                <l xml:id="d003l225" n="224">Quaque potes, totum te orna, vultumque serena.</l>
                <l xml:id="d003l226" n="225">Nam Dea nec sordes, nec vult admittere curas. "</l>
                <l xml:id="d003l227" n="226">Paruus erat veniens per leuia saxa deorsum</l>
                <l xml:id="d003l228" n="227">Riuulus, et blando suadebat murmure somnos;</l>
                <l xml:id="d003l229" n="228">Hic faciem laui atque manus rigidosque capillos</l>
                <l xml:id="d003l230" n="229">Pectine composui, totoque in corpore vestes</l>
                <l xml:id="d003l231" n="230">Aptaui, atque leues pepulerunt seria ludi.</l>
                <l xml:id="d003l232" n="231">Sic hilaris gradior. Iam quantum funda retorto</l>
                <l xml:id="d003l233" n="232">Verbere ferre potest, iactu non amplius uno,</l>
                <l xml:id="d003l234" n="233">Emissum lapidem, distabat sylua: canentum</l>
                <l xml:id="d003l235" n="234">Suaue melos volucrum, suaues sentimus odores,</l>
                <l xml:id="d003l236" n="235">Quorum illic magna apparebat copia florum.</l>
                <l xml:id="d003l237" n="236">Tale nemus non mollis Arabs, Panchaia quamuis</l>
                <l xml:id="d003l238" n="237">Thura ferat passim, vidit: non Indus Eous,</l>
                <l xml:id="d003l239" n="238">Non Scytha laurifero spectabilis undique ramo,</l>
                <l xml:id="d003l240" n="239">Non demum coeli qui pondera sustinet Atlas:</l>
                <l xml:id="d003l241" n="240">Illa licet Satyri teneant loca, quos Nympharum</l>
                <l xml:id="d003l242" n="241">Vrit amor Dryadum, et choreas per gramina ducant.</l>
                <l xml:id="d003l243" n="242">Dulcibus et nitidis undis cursuque silenti</l>
                <l xml:id="d003l244" n="243">Ibat circum amnis, quantum transcendere saltu</l>
                <l xml:id="d003l245" n="244">Posset venantum fugiens conuicia ceruus,</l>
                <l xml:id="d003l246" n="245">Tantum distabant ripae; sed plurima claro</l>
                <l xml:id="d003l247" n="246">Squammigeri pecoris ludebant agmina fundo.</l>
                <l xml:id="d003l248" n="247">Vltima cingebant syluae quasi moenia pulchro</l>
                <l xml:id="d003l249" n="248">Ordine dispositae et superantes nubila pinus,</l>
                <l xml:id="d003l250" n="249">Pinus quae duro clauserunt cortice quondam</l>
                <l xml:id="d003l251" n="250">Dilectum Cybelae iuuenem. Phoebea cupressus</l>
                <l xml:id="d003l252" n="251">Iuxta aderat, paribusque comis surgebat in altum:</l>
                <l xml:id="d003l253" n="252">Non illic deerat quercus, non esculus, ilex,</l>
                <l xml:id="d003l254" n="253">Robur, acer, platanus, suber, nux, arbutus, alnus,</l>
                <l xml:id="d003l255" n="254">Orni, castaneae, coryli, piceae, tiliaeque,</l>
                <l xml:id="d003l256" n="255">Palma, abies, myrtus, veterumque obsonia fagus,</l>
                <l xml:id="d003l257" n="256">Aurea Saturno fluerent quum secula rege;</l>
                <l xml:id="d003l258" n="257">Non vitis, ficus, malusque et amica Priapo</l>
                <l xml:id="d003l259" n="258">Lotos, non hederae et vatum gestamina lauri,</l>
                <l xml:id="d003l260" n="259">Morus et Alcidae gratissima populus arbor,</l>
                <l xml:id="d003l261" n="260">Non pirus atque salix prunusque et pallida buxus,</l>
                <l xml:id="d003l262" n="261">Mespilus atque olea et cerasus, non sorbus et ulmus</l>
                <l xml:id="d003l263" n="262">Et siliqua et primos quae monstrat amygdala flores.</l>
                <l xml:id="d003l264" n="263">Quid memorem cedrum atque ebenum mensisque petitam</l>
                <l xml:id="d003l265" n="264">Materiam citrum, cui cedere creditur aurum?</l>
                <l xml:id="d003l266" n="265">Quidue alias plures? quarum si nomina tentes</l>
                <l xml:id="d003l267" n="266">Dicere, Marmaricas citius numerabis arenas.</l>
                <l xml:id="d003l268" n="267">Ingredimur, qua pons ripam iungebat utramque;</l>
                <l xml:id="d003l269" n="268">Intus erant spatiis amplis visuque decoris,</l>
                <l xml:id="d003l270" n="269">Huc illuc longo tendentia compita tractu,</l>
                <l xml:id="d003l271" n="270">Purpureae niueaeque rosae pictique hyacinthi,</l>
                <l xml:id="d003l272" n="271">Narcissi et violae et vaccinia mista ligustris,</l>
                <l xml:id="d003l273" n="272">Liliaque et longum viuens amaranthus in aeuum,</l>
                <l xml:id="d003l274" n="273">Puniceis foliis nec non caryophilus albis,</l>
                <l xml:id="d003l275" n="274">Balsamaque et casiae et costi myrrhaeque crocique,</l>
                <l xml:id="d003l276" n="275">Mentha, thymum, thymbra et bene olentis amaracus horti</l>
                <l xml:id="d003l277" n="276">Deliciae, Idaliis oritur quae plurima syluis:</l>
                <l xml:id="d003l278" n="277">Hinc atque hinc suaues spirabant undique odores:</l>
                <l xml:id="d003l279" n="278">Mille avium species implebant murmure syluam,</l>
                <l xml:id="d003l280" n="279">Et liquidum vario feriebant aethera cantu.</l>
                <l xml:id="d003l281" n="280">Coniugis infandum Progne deflebat amorem,</l>
                <l xml:id="d003l282" n="281">Fortunamque suam atque Ithyli Philomela gemebat,</l>
                <l xml:id="d003l283" n="282">Psittacus humanas operoso gutture voces</l>
                <l xml:id="d003l284" n="283">Reddebat, tenuesque sonos variabat Acanthis.</l>
                <l xml:id="d003l285" n="284">Iugis aquae riui nitidis de fontibus inter</l>
                <l xml:id="d003l286" n="285">Manabant flores, et gramina laeta rigabant.</l>
                <l xml:id="d003l287" n="286">Non Massyla illic degebat bellua, nec vox</l>
                <l xml:id="d003l288" n="287">Sacrilegi est illic audita Lycaonis unquam,</l>
                <l xml:id="d003l289" n="288">Non aper aut ursus, non velocissima tigris</l>
                <l xml:id="d003l290" n="289">Prorsus erant, trifidis nec tristia sibila linguis</l>
                <l xml:id="d003l291" n="290">Talia spargebant tumidi per rura cerastae.</l>
                <l xml:id="d003l292" n="291">Denique non illic nisi blanda et amantia pacis,</l>
                <l xml:id="d003l293" n="292">Auriti lepores, cerui, damae, capreaeque.</l>
                <l xml:id="d003l294" n="293">Et quanquam ver semper erat, dulcissima ibidem</l>
                <l xml:id="d003l295" n="294">Poma tamen deerant (dictu mirabile) nunquam.</l>
                <l xml:id="d003l296" n="295">Pene polum medium lampas Phoebea tenebat,</l>
                <l xml:id="d003l297" n="296">Quum locus est visus nobis, ubi Diua manebat,</l>
                <l xml:id="d003l298" n="297">Campus erat nemore in medio spatiosus et herbis</l>
                <l xml:id="d003l299" n="298">Plenus odoriferis; nulla illic creuerat arbos.</l>
                <l xml:id="d003l300" n="299">Circum aderant mensae egregiae, dapibusque refertae,</l>
                <l xml:id="d003l301" n="300">Qualibus accubuit Capuae Dux luscus, et ipsi</l>
                <l xml:id="d003l302" n="301">Accubuere olim qui Ancilia sacra gerebant.</l>
                <l xml:id="d003l303" n="302">Tunc Senior: "Iam tempus adest, potemus, et esca</l>
                <l xml:id="d003l304" n="303">Instauremus (ait) vires; nam sobrius ire</l>
                <l xml:id="d003l305" n="304">Ad Diuam vel ieiunus prohibetur; et omnes</l>
                <l xml:id="d003l306" n="305">Huc quotquot veniunt, impune absumere possunt</l>
                <l xml:id="d003l307" n="306">Gratisque has epulas. Dea sic vult. Cumque comesae</l>
                <l xml:id="d003l308" n="307">Deficiunt, famulae reparant renouantque sapores."</l>
                <l xml:id="d003l309" n="308">Vescimur atque mero madidi vix surgimus et pes</l>
                <l xml:id="d003l310" n="309">Figebat dubios titubanti poplite gressus.</l>
                <l xml:id="d003l311" n="310">Tum magis optamus reginam accedere ad ipsam.</l>
                <l xml:id="d003l312" n="311">Quam medio in campo spatiantem maxima turba</l>
                <l xml:id="d003l313" n="312">Pone sequebatur, iuuenes, pueri atque puellae,</l>
                <l xml:id="d003l314" n="313">Maturique senes at non matura gerentes.</l>
                <l xml:id="d003l315" n="314">Illius ad dextram mulier pulcherrima secum</l>
                <l xml:id="d003l316" n="315">Ibat habens puerum, cuius pendebat ab armo</l>
                <l xml:id="d003l317" n="316">Feralis pharetra et diris metuenda sagittis.</l>
                <l xml:id="d003l318" n="317">Caecus erat nudusque et versicoloribus alis;</l>
                <l xml:id="d003l319" n="318">Arcum gestabat manibus neruumque trahebat;</l>
                <l xml:id="d003l320" n="319">Quanquam oculis captus, certis tamen ictibus omnes</l>
                <l xml:id="d003l321" n="320">Figebat puer ille ferox praecordia pulsans</l>
                <l xml:id="d003l322" n="321">Atque iterum facto remeabat vulnere telum.</l>
                <l xml:id="d003l323" n="322">Iamque illum penitus populum misisset ad umbras,</l>
                <l xml:id="d003l324" n="323">Foemina ni quaedam tales miserata ruinas</l>
                <l xml:id="d003l325" n="324">Auxilium miseris mira pietate tulisset.</l>
                <l xml:id="d003l326" n="325">Namque ubi cuiusquam per saucia pectora ferrum</l>
                <l xml:id="d003l327" n="326">Viderat intrasse, et tepidum emanare cruorem,</l>
                <l xml:id="d003l328" n="327">Accurrens pariterque salubria pocula praebens,</l>
                <l xml:id="d003l329" n="328">Seruabat vitam; sed vulnera dira manebant.</l>
                <l xml:id="d003l330" n="329">Reginae ad laeuam mulier stans altera habebat</l>
                <l xml:id="d003l331" n="330">Semper in ore cibos; manibusque et vestibus unctis</l>
                <l xml:id="d003l332" n="331">Sordida curabat solius gaudia ventris,</l>
                <l xml:id="d003l333" n="332">Grandiaque inuerso siccabat pocula fundo.</l>
                <l xml:id="d003l334" n="333">Haerebat puer huic alter, qui vertice nutans</l>
                <l xml:id="d003l335" n="334">Conniuensque oculis, vigilare nec ipse valebat,</l>
                <l xml:id="d003l336" n="335">Nec vigilare ipsam dapibus vinoque grauatam</l>
                <l xml:id="d003l337" n="336">Nescio quo saepe aspergens humore sinebat.</l>
                <l xml:id="d003l338" n="337">Rauca Cyteriaco resonabat tibia buxo</l>
                <l xml:id="d003l339" n="338">Illic; ast alii citharas et plectra mouebant.</l>
                <l xml:id="d003l340" n="339">Orpheus Eurydicen serpentis dente peremptam</l>
                <l xml:id="d003l341" n="340">Immitesque Erebi leges cassumque laborem</l>
                <l xml:id="d003l342" n="341">Deflebat, secumque feras et saxa trahebat.</l>
                <l xml:id="d003l343" n="342">Carmina delphinis miranda canebat Arion,</l>
                <l xml:id="d003l344" n="343">Nauigium infelix referens nautasque dolosos.</l>
                <l xml:id="d003l345" n="344">Oedipodionias iterum consurgere Thebas</l>
                <l xml:id="d003l346" n="345">Nobilis Amphion cantu fidibusque iubebat.</l>
                <l xml:id="d003l347" n="346">Turba sequebatur saltando caetera, cuius</l>
                <l xml:id="d003l348" n="347">Lumina caligo quaedam satis atra premebat</l>
                <l xml:id="d003l349" n="348">Et cuiusque caput nebulae circumuolitabant;</l>
                <l xml:id="d003l350" n="349">Inter quos unum vidi nouique; tabellam</l>
                <l xml:id="d003l351" n="350">Quippe manu scriptam per talia verba tenebat:</l>
                <l xml:id="d003l352" n="351">"Sardanapalus ego, Assyrio diademate quondam</l>
                <l xml:id="d003l353" n="352">Inclytus, haec habeo quaecumque famelicus edi</l>
                <l xml:id="d003l354" n="353">Et quaecumque hausi suadente libidine; donec</l>
                <l xml:id="d003l355" n="354">Viuitis, o miseri, quid gaudia postergatis?</l>
                <l xml:id="d003l356" n="355">Heu mihi! post mortem nulla est speranda voluptas,</l>
                <l xml:id="d003l357" n="356">Discite ab exemplo, mortales, discite nostro."</l>
                <l xml:id="d003l358" n="357">Post omnes, extrema acie duo monstra subibant;</l>
                <l xml:id="d003l359" n="358">Quorum unum variis linguis foedabat euntes;</l>
                <l xml:id="d003l360" n="359">Ast aliud semper stimulis vexabat acutis.</l>
                <l xml:id="d003l361" n="360">Quapropter dulces lusus turbabat amaror.</l>
                <l xml:id="d003l362" n="361">Vsque adeo nobis aeterni regia coeli</l>
                <l xml:id="d003l363" n="362">Inuidet atque malis hominum gaudere videtur</l>
                <l xml:id="d003l364" n="363">Vsque adeo votis contraria numina nostris.</l>
                <l xml:id="d003l365" n="364">Cumque tot aduersis aeuo fugiente premamur,</l>
                <l xml:id="d003l366" n="365">Laetitiae vix hora datur, vix hora quietis.</l>
                <l xml:id="d003l367" n="366">Et, si qua est, breuis est et non sincera voluptas.</l>
                <l xml:id="d003l368" n="367">O vita, exilium merito dicenda, quid ipsos</l>
                <l xml:id="d003l369" n="368">Damna iuuant adeo superos mortalia? quare</l>
                <l xml:id="d003l370" n="369">Malunt nos tristes potius quam viuere laetos?</l>
                <l xml:id="d003l371" n="370">Vnde in nos odii tanti manauit origo?</l>
                <l xml:id="d003l372" n="371">Vince Deos, animo patienti aduersa ferendo.</l>
                <l xml:id="d003l373" n="372">Haud multo spatio iam turba aberamus ab illa,</l>
                <l xml:id="d003l374" n="373">Quum subito, a dextra nemoris, matrona venusto</l>
                <l xml:id="d003l375" n="374">Corpore, virgineo vultu incessuque seuero,</l>
                <l xml:id="d003l376" n="375">(Qualis in aetherea Iouis vxor creditur aula,</l>
                <l xml:id="d003l377" n="376">Quum medios inter graditur pulcherrima Diuos)</l>
                <l xml:id="d003l378" n="377">Occurrit nobis, crines lacerata sinusque,</l>
                <l xml:id="d003l379" n="378">Et moesta et vili quamuis circumdata panno,</l>
                <l xml:id="d003l380" n="379">Non spernenda tamen; roseoque haec edidit ore:</l>
                <l xml:id="d003l381" n="380">"Quo ruitis, miseri? quo vos insania ducit?</l>
                <l xml:id="d003l382" n="381">Sistite, neu faciles in damnum currite vestrum,</l>
                <l xml:id="d003l383" n="382">Et quaecumque loquar vobis, audite parumper."</l>
                <l xml:id="d003l384" n="383">Sistimus atque eius dictis intendimus aures.</l>
                <l xml:id="d003l385" n="384">"Principio, non est, ut forsan creditis (inquit)</l>
                <l xml:id="d003l386" n="385">Haec Dea, nec prorsus Diuum de sanguine creta</l>
                <l xml:id="d003l387" n="386">Ad quam nunc itis, cuius vos iungere castris,</l>
                <l xml:id="d003l388" n="387">O caeci, cupitis, sed dira et pessima Erinnys,</l>
                <l xml:id="d003l389" n="388">Incautos blanda semper sub imagine ludens,</l>
                <l xml:id="d003l390" n="389">Promittensque fauos, aloen infida ministrat.</l>
                <l xml:id="d003l391" n="390">Neu vos decipiat, facies quod pulchra, quod extra</l>
                <l xml:id="d003l392" n="391">Tota nitet gemmis atque auro; namque sub ipsa</l>
                <l xml:id="d003l393" n="392">Nescitis quam sit turpis, quam sordida, veste.</l>
                <l xml:id="d003l394" n="393">Intus mille latent mendae perditque clientes</l>
                <l xml:id="d003l395" n="394">Ipsa suos, falsa captos dulcedine, sicut</l>
                <l xml:id="d003l396" n="395">Perduntur pisces, quos fallit arundine longa</l>
                <l xml:id="d003l397" n="396">Piscator, dum littoreas demittit in undas</l>
                <l xml:id="d003l398" n="397">Fila sedens scopulo atque hamos tenet esca latentes;</l>
                <l xml:id="d003l399" n="398">Illi concurrunt auidi, rapiuntque tenaces</l>
                <l xml:id="d003l400" n="399">Ore cibos, sed mox haerent ac fila sequuntur.</l>
                <l xml:id="d003l401" n="400">Non tantum Libycae Syrtes, vel tecta nefandi</l>
                <l xml:id="d003l402" n="401">Antiphatae, vel Scylla vorax, vel saeua Charybdis,</l>
                <l xml:id="d003l403" n="402">Vel quodcumque aliud, quantum est fugienda Voluptas.</l>
                <l xml:id="d003l404" n="403">Eheu, quas infert mortalibus ista ruinas!</l>
                <l xml:id="d003l405" n="404">Quot claros alioqui homines, quot regna, quot urbes</l>
                <l xml:id="d003l406" n="405">Perdidit haec? sed ne multis vos ipsa fatigem</l>
                <l xml:id="d003l407" n="406">Exemplis, unum sat erit notumque referre.</l>
                <l xml:id="d003l408" n="407">Quis fuit Alcida maior? quis tanta peregit?</l>
                <l xml:id="d003l409" n="408">Nam geminos infans suffocauisse chelydros</l>
                <l xml:id="d003l410" n="409">Dicitur exiguis elidens guttura palmis:</l>
                <l xml:id="d003l411" n="410">Ipse Molorchaeum fertur superasse leonem:</l>
                <l xml:id="d003l412" n="411">Extinxisse caput semper crescentis echidnae;</l>
                <l xml:id="d003l413" n="412">Hic domuit ceruam aeripedem, taurumque ferocem</l>
                <l xml:id="d003l414" n="413">Expulit et valido volucres Stymphalidas arcu;</l>
                <l xml:id="d003l415" n="414">Fregit Threicii praesepia dira tyranni;</l>
                <l xml:id="d003l416" n="415">Fregit et hic, Acheloe, tibi de cornibus unum;</l>
                <l xml:id="d003l417" n="416">Hesperidas pomis, bobus spoliauit Iberum;</l>
                <l xml:id="d003l418" n="417">Infernas adiit sedes, triplicemque retraxit</l>
                <l xml:id="d003l419" n="418">Inde canem, spumis insana aconita serentem;</l>
                <l xml:id="d003l420" n="419">Eiusdem manu Erymanthius occubuit sus;</l>
                <l xml:id="d003l421" n="420">Sensit et Antaeus sublatus in aera vires</l>
                <l xml:id="d003l422" n="421">Herculeas, raptorque boum Vulcania proles.</l>
                <l xml:id="d003l423" n="422">Hic demum fesso potuit succurrere Atlanti,</l>
                <l xml:id="d003l424" n="423">Grandibus astra tenens humeris axemque labantem.</l>
                <l xml:id="d003l425" n="424">Attamen (o fallax, o perniciosa Voluptas)</l>
                <l xml:id="d003l426" n="425">Imperiosa tulit Gygeae iussa puellae.</l>
                <l xml:id="d003l427" n="426">Et qui non timuit toruam cum Dite Megaeram,</l>
                <l xml:id="d003l428" n="427">Tartareumque gelu et flammas Phlegethontis et ipsum</l>
                <l xml:id="d003l429" n="428">Porthmea, terrifico aspectu, hirsutisque capillis,</l>
                <l xml:id="d003l430" n="429">Saepe minas tenerae demens expauit amicae,</l>
                <l xml:id="d003l431" n="430">Pro clypeoque colum gessit, pro casside mitram.</l>
                <l xml:id="d003l432" n="431">Quaeque prius clauam ingentem vibrare solebat,</l>
                <l xml:id="d003l433" n="432">Foemineo ritu torquebat dextera fusum,</l>
                <l xml:id="d003l434" n="433">Et calathis dominae referebat pensa peracta,</l>
                <l xml:id="d003l435" n="434">Dum metuit scuticam, muliebri indutus amictu.</l>
                <l xml:id="d003l436" n="435">Amphitryoniade, quis te furor obcaecauit?</l>
                <l xml:id="d003l437" n="436">Vtque Ithaci socios mutasse venefica Circe</l>
                <l xml:id="d003l438" n="437">In porcos fertur, texisseque corpora setis,</l>
                <l xml:id="d003l439" n="438">Non secus ista suos mutat regina clientes,</l>
                <l xml:id="d003l440" n="439">(Si debet regina magis quam serua vocari)</l>
                <l xml:id="d003l441" n="440">Namque manu pateram, quae dulci plena veneno est,</l>
                <l xml:id="d003l442" n="441">Porrigit his, de qua si quis bibit, illico fiet</l>
                <l xml:id="d003l443" n="442">Vel leo vel spumosus aper vel tardigradus bos</l>
                <l xml:id="d003l444" n="443">Aut canis aut pauido pestis lupus improba ouili;</l>
                <l xml:id="d003l445" n="444">Ast alias alii coguntur inire figuras.</l>
                <l xml:id="d003l446" n="445">Pauci ex hoc populo letalia pocula vitant.</l>
                <l xml:id="d003l447" n="446">Vos eadem quoque fata manent, si forte velitis</l>
                <l xml:id="d003l448" n="447">Istius vexilla sequi meretricis iniquae.</l>
                <l xml:id="d003l449" n="448">Quare vos moneo, crudelia retia cauti,</l>
                <l xml:id="d003l450" n="449">Dum licet, aufugite atque animum fraenate lupatis</l>
                <l xml:id="d003l451" n="450">Praecipitem. Occultos laqueos aduertite ne vos</l>
                <l xml:id="d003l452" n="451">Haud aliter fallat quam fallit aranea muscam,</l>
                <l xml:id="d003l453" n="452">Dum tenuem texit telam latitatque deorsum</l>
                <l xml:id="d003l454" n="453">Angusto in thalamo; sed si cognouerit hostem</l>
                <l xml:id="d003l455" n="454">Delapsum in casses, quamprimum accurrit et arctis</l>
                <l xml:id="d003l456" n="455">Stridentem inuoluit laqueis et stamina circum</l>
                <l xml:id="d003l457" n="456">Cruribus assiduis glomerat rostroque peremptum</l>
                <l xml:id="d003l458" n="457">Perforat et sugit fusum per membra cruorem.</l>
                <l xml:id="d003l459" n="458">Demens, heu nimium demens! qui, cum similis Diis</l>
                <l xml:id="d003l460" n="459">Esse queat ratione utens, vestigia mauult</l>
                <l xml:id="d003l461" n="460">Sectari pecudum, Veneri, Venerisque sodali</l>
                <l xml:id="d003l462" n="461">Ventri indulgendo et turpissima quaeque sequendo.</l>
                <l xml:id="d003l463" n="462">Talia non potuit patienter ferre meus Dux;</l>
                <l xml:id="d003l464" n="463">Namque pudore gemens, stomachoque iratus amaro,</l>
                <l xml:id="d003l465" n="464">Nescio quid secum secreto murmure rodens,</l>
                <l xml:id="d003l466" n="465">Terga dedit, notumque tripes properauit in agmen.</l>
                <l xml:id="d003l467" n="466">Tunc Arete: (hoc etenim nomen sibi dixerat esse)</l>
                <l xml:id="d003l468" n="467">"Ne cures, inquit, fugiat sine. Noctua Phoebi</l>
                <l xml:id="d003l469" n="468">Non patitur radios, gelidis assueta tenebris.</l>
                <l xml:id="d003l470" n="469">Vtque aeger longa vexatus febre recusat</l>
                <l xml:id="d003l471" n="470">Optima quae amissam valeant sibi ferre salutem,</l>
                <l xml:id="d003l472" n="471">Deteriora petens propriae contraria vitae;</l>
                <l xml:id="d003l473" n="472">Sic stulti verum fugiunt et falsa sequuntur.</l>
                <l xml:id="d003l474" n="473">At tu, si qua tui cura est tibi, ne retrahas te</l>
                <l xml:id="d003l475" n="474">A nostris monitis, quae ut promptius accipias, hinc</l>
                <l xml:id="d003l476" n="475">Mecum digredere. Haec etenim spectacula mentem</l>
                <l xml:id="d003l477" n="476">Perturbant, strepitusque attentas impedit aures."</l>
                <l xml:id="d003l478" n="477">Tunc me dextrorsum ducit, pariterque sub umbra</l>
                <l xml:id="d003l479" n="478">Semotae lauri concedimus atque ita fatur:</l>
                <l xml:id="d003l480" n="479">"Ille opifex coeli et terrae pelagique tumentis,</l>
                <l xml:id="d003l481" n="480">Vt reliquos primo aduersos ire impulit orbes,</l>
                <l xml:id="d003l482" n="481">Sic aduersari affectus voluit rationi</l>
                <l xml:id="d003l483" n="482">Complures, ne sola sua torpesceret aula</l>
                <l xml:id="d003l484" n="483">Mens; namque, ut sonipes calcaribus et stimulo bos</l>
                <l xml:id="d003l485" n="484">Vrgentur, sumuntque magis per vulnera vires,</l>
                <l xml:id="d003l486" n="485">Sic mentem affectus acuunt crescitque premendo.</l>
                <l xml:id="d003l487" n="486">Qui si non essent, prorsus tabesceret, et nil</l>
                <l xml:id="d003l488" n="487">Egregium faceret; ceu nauis in aequore torpet,</l>
                <l xml:id="d003l489" n="488">Ni remi impellant vel habentes carbasa venti.</l>
                <l xml:id="d003l490" n="489">Proinde errant quidam, dicentes quod sapienti</l>
                <l xml:id="d003l491" n="490">Haud unquam licet hos animi sentire tumultus.</l>
                <l xml:id="d003l492" n="491">Hi differre hominem signato a marmore nolunt,</l>
                <l xml:id="d003l493" n="492">Et delirantes prorsus verba irrita fundunt.</l>
                <l xml:id="d003l494" n="493">Nam tales homini motus natura dedisset</l>
                <l xml:id="d003l495" n="494">Frustra; quod dictu absurdum est. Vti ergo licebit</l>
                <l xml:id="d003l496" n="495">Ipsis legitime, norma rationis et arte.</l>
                <l xml:id="d003l497" n="496">Hos, inquam, motus validis moderatur habenis,</l>
                <l xml:id="d003l498" n="497">Et regit, ut praeclarus eques, nec vincitur illis</l>
                <l xml:id="d003l499" n="498">Is, cuicumque dedit verum sapientia nomen.</l>
                <l xml:id="d003l500" n="499">Sed pauci norunt medium reperire, modumque</l>
                <l xml:id="d003l501" n="500">Seruare: idcirco tollunt hi prorsus, at illi</l>
                <l xml:id="d003l502" n="501">Prorsus amant; unde hos error conturbat et illos.</l>
                <l xml:id="d003l503" n="502">Nam Diui sola viuunt ratione; sed ipsae</l>
                <l xml:id="d003l504" n="503">Dumtaxat sensu pecudes ornantur; utroque</l>
                <l xml:id="d003l505" n="504">Mortales; utroque igitur gaudere iubentur;</l>
                <l xml:id="d003l506" n="505">At ratione magis; namque haec praestantior est pars,</l>
                <l xml:id="d003l507" n="506">Et summi cognata poli, quae ducit in altum</l>
                <l xml:id="d003l508" n="507">Semper; at in praeceps sensus trahit et deliros</l>
                <l xml:id="d003l509" n="508">Efficit; idcirco minus huic seruire licebit;</l>
                <l xml:id="d003l510" n="509">Quamuis hanc (o caeca hominum natura!) sequantur</l>
                <l xml:id="d003l511" n="510">Pene omnes, paucique adeo ratione regantur.</l>
                <l xml:id="d003l512" n="511">Propterea innumeros media modo ludere sylua</l>
                <l xml:id="d003l513" n="512">Vidimus: atque illuc stulto ductore meabas,</l>
                <l xml:id="d003l514" n="513">Nostra retraxisset nisi te vox. Nonne timebas</l>
                <l xml:id="d003l515" n="514">Illa duo, a tergo quae furtim monstra subibant?</l>
                <l xml:id="d003l516" n="515">Nostin' quae sint haec? Dolor atque Infamia. Quare</l>
                <l xml:id="d003l517" n="516">Non interdico prorsus, nec talia prorsus</l>
                <l xml:id="d003l518" n="517">Gaudia concedo a solo manantia sensu;</l>
                <l xml:id="d003l519" n="518">Sed sint rara, ulli non aduersantia recto,</l>
                <l xml:id="d003l520" n="519">Propter quae nunquam fas est dimittere honestum.</l>
                <l xml:id="d003l521" n="520">Atque opus est fraenis; et clam sumenda, nocebunt</l>
                <l xml:id="d003l522" n="521">Sumpta palam. Quoniam livor non deerit iniquus,</l>
                <l xml:id="d003l523" n="522">Dulcibus et laetis qui fel confundat amarum.</l>
                <l xml:id="d003l524" n="523">Quoque minus sese quisquam his inuoluit, eo fit</l>
                <l xml:id="d003l525" n="524">Dignior, ac propius superos accedit ad ipsos.</l>
                <l xml:id="d003l526" n="525">Qui magis haec sequitur, minus est laudabilis, et se</l>
                <l xml:id="d003l527" n="526">Deprimit, et mutis animalibus inserit. Obsunt</l>
                <l xml:id="d003l528" n="527">Haec eadem, si sint usu repetita frequenti,</l>
                <l xml:id="d003l529" n="528">Et mentem impediunt, et dira pericula gignunt.</l>
                <l xml:id="d003l530" n="529">Non semper tamen esse potest intenta seueris</l>
                <l xml:id="d003l531" n="530">Mens; quippe est homini fragilis natura; necesse est</l>
                <l xml:id="d003l532" n="531">Seria post aliquam tandem captare quietem, et</l>
                <l xml:id="d003l533" n="532">Montibus a summis valles descendere ad imas;</l>
                <l xml:id="d003l534" n="533">Haud aliter quam, quum dimittere fulmina terris</l>
                <l xml:id="d003l535" n="534">Vult pater omnipotens, exosus crimina mundi,</l>
                <l xml:id="d003l536" n="535">Fert aquila exactum Sicula fornace trisulcum</l>
                <l xml:id="d003l537" n="536">Aut rostro aut pedibus telum, postquam alta polorum</l>
                <l xml:id="d003l538" n="537">Culmina conscendit, miratur clara pyropis</l>
                <l xml:id="d003l539" n="538">Moenia coelicolum, atque aliis splendentia gemmis,</l>
                <l xml:id="d003l540" n="539">Et stupet auratas aedes stellisque micantes,</l>
                <l xml:id="d003l541" n="540">Aspicit et solido factas adamante columnas,</l>
                <l xml:id="d003l542" n="541">Et constructa videt laquearia dentibus Indis;</l>
                <l xml:id="d003l543" n="542">Miratur latos campos lucemque perennem,</l>
                <l xml:id="d003l544" n="543">Deliciasque Deum, quales nec lingua referre</l>
                <l xml:id="d003l545" n="544">Vlla nec hamanum pectus comprendere posset.</l>
                <l xml:id="d003l546" n="545">Illa volans nunc huc, nunc illuc, ludere gestit</l>
                <l xml:id="d003l547" n="546">Aethera per liquidum, et blandis sese obicit auris,</l>
                <l xml:id="d003l548" n="547">Et iam dediscit terras nidosque relictos,</l>
                <l xml:id="d003l549" n="548">Vsque adeo iucunda illi sunt regna Tonantis.</l>
                <l xml:id="d003l550" n="549">Sed postquam, stimulante fame, ieiunia vires</l>
                <l xml:id="d003l551" n="550">Hauserunt, et nulla insunt alimenta calori,</l>
                <l xml:id="d003l552" n="551">Quae modo laudabat, contemnit sidera, ab alto</l>
                <l xml:id="d003l553" n="552">Deuehitur, et quas nuper contempserat omni</l>
                <l xml:id="d003l554" n="553">Conatu repetit terras escamque requirit."</l>
                <l xml:id="d003l555" n="554">Tunc ego qui pressa iamdudum voce tacebam,</l>
                <l xml:id="d003l556" n="555">Rumpere festinans tam longa silentia, tandem</l>
                <l xml:id="d003l557" n="556">Hiscere non timui atque interpellare loquentem,</l>
                <l xml:id="d003l558" n="557">Et dixi: "Quoniam sol iam declinat ad axem</l>
                <l xml:id="d003l559" n="558">Hesperium properatque diem damergere ponto,</l>
                <l xml:id="d003l560" n="559">Ante precor quam lux penitus decedat et umbrae</l>
                <l xml:id="d003l561" n="560">Adueniant, mihi ne paucis aperire recuses,</l>
                <l xml:id="d003l562" n="561">O Dea (nam certe Dea, non matrona videris)</l>
                <l xml:id="d003l563" n="562">Nomine quo mulier, quam dextra, quamque sinistra</l>
                <l xml:id="d003l564" n="563">Reginae stantem vidi, puerique vocentur</l>
                <l xml:id="d003l565" n="564">Ipsarum". Dictis respondit talibus: "Eia,</l>
                <l xml:id="d003l566" n="565">Ne dubita, per me (breuitas nisi temporis obstet)</l>
                <l xml:id="d003l567" n="566">Quae cupis agnosces; nam non indigna petisti;</l>
                <l xml:id="d003l568" n="567">Incipiamque ab ea lateri quae proxima laeuo est.</l>
                <l xml:id="d003l569" n="568">Hanc igitur scito esse Gulam, cui semper edendi</l>
                <l xml:id="d003l570" n="569">Est animus, nocte atque die, studiumque bibendi,</l>
                <l xml:id="d003l571" n="570">Quam plerique Deam credunt et prorsus adorant,</l>
                <l xml:id="d003l572" n="571">Libantes laeti pateris ardentia vina,</l>
                <l xml:id="d003l573" n="572">Lautaque vescentes plenis obsonia mensis,</l>
                <l xml:id="d003l574" n="573">Et summum esse bonum seruire huic rentur. At errant</l>
                <l xml:id="d003l575" n="574">Haud dubie; namque hac nil est obscoenius, et nil</l>
                <l xml:id="d003l576" n="575">Quod naturae hominis magis aduersetur et obsit.</l>
                <l xml:id="d003l577" n="576">Caetera enim tantum ut viuant animalia, fecit</l>
                <l xml:id="d003l578" n="577">Iupiter; ast hominem ut viuendo intelligat et se,</l>
                <l xml:id="d003l579" n="578">Cognitione aliis praestando, coelicolarum</l>
                <l xml:id="d003l580" n="579">Efficiat similem et vasto dominetur in orbe.</l>
                <l xml:id="d003l581" n="580">At quicumque Gulae indulgent et gaudia ventris</l>
                <l xml:id="d003l582" n="581">Sectantur, fiunt hebetes fumoque ciborum</l>
                <l xml:id="d003l583" n="582">(Haud secus ac nebula sol) offuscatur eorum</l>
                <l xml:id="d003l584" n="583">Ingenium et nequeunt veri spectare nitorem,</l>
                <l xml:id="d003l585" n="584">Praecipue quoties stomacho feruentia vina</l>
                <l xml:id="d003l586" n="585">Obtundunt caecaque premunt caligine mentem,</l>
                <l xml:id="d003l587" n="586">Nec studiis saturo possunt incumbere ventre.</l>
                <l xml:id="d003l588" n="587">Vnde fit ut minimum sapiant finemque relinquant,</l>
                <l xml:id="d003l589" n="588">Propter quem terris illos natura locauit,</l>
                <l xml:id="d003l590" n="589">Nec plus cognoscant quam grex ouiumue boumue;</l>
                <l xml:id="d003l591" n="590">Immo etiam quandoque minus, cum vina cerebrum</l>
                <l xml:id="d003l592" n="591">Confundunt geminasque putant ardere lucernas</l>
                <l xml:id="d003l593" n="592">Et mensa et paries sese motare videntur.</l>
                <l xml:id="d003l594" n="593">O foeda ebrietas, animi letum! o vitiorum</l>
                <l xml:id="d003l595" n="594">Nutrix ac scelerum! quid non mortalia cogis</l>
                <l xml:id="d003l596" n="595">Pectora? quid per te non audent? iurgia, lites,</l>
                <l xml:id="d003l597" n="596">Proelia dira moues et gaudes sanguine fuso;</l>
                <l xml:id="d003l598" n="597">Per te occulta patent; animum linguamque resoluis;</l>
                <l xml:id="d003l599" n="598">Te fugiunt metus atque pudor. Vitate pudendam</l>
                <l xml:id="d003l600" n="599">Hanc pestem, o miseri, quae vos facit esse furentes</l>
                <l xml:id="d003l601" n="600">Nec minus insanos reddit quam mater Orestem.</l>
                <l xml:id="d003l602" n="601">Sordidior quae res, quae bellua vilior est quam</l>
                <l xml:id="d003l603" n="602">Ebrius? hic epulas, quas non multo ante vorauit,</l>
                <l xml:id="d003l604" n="603">Euomit atque mero putet; tremit ille caditque</l>
                <l xml:id="d003l605" n="604">Saepe caput frangens oculosue aut crura: loquendo</l>
                <l xml:id="d003l606" n="605">Balbutit, nec habent ullum verba edita sensum.</l>
                <l xml:id="d003l607" n="606">Multa facit, multa et dicit, quae mox, ubi nubes</l>
                <l xml:id="d003l608" n="607">Discussa est rediitque iubar, damnantur ab ipso</l>
                <l xml:id="d003l609" n="608">Auctore; unde rubet factis infectaque vellet.</l>
                <l xml:id="d003l610" n="609">Rex Macedum quondam proles generosa Philippi,</l>
                <l xml:id="d003l611" n="610">Ebrius in mensa (ut fama est) perdebat amicos;</l>
                <l xml:id="d003l612" n="611">Sed postquam furor ille animo decesserat et iam</l>
                <l xml:id="d003l613" n="612">Sanus erat, tunc se arguebat tantumque dolebat</l>
                <l xml:id="d003l614" n="613">Vt fleret cuperetque mori. Quid vana, Citheron,</l>
                <l xml:id="d003l615" n="614">Orgia, quid thyasos deliraque tympana iactas?</l>
                <l xml:id="d003l616" n="615">Non Deus est Bacchus vester, Cadmaea propago,</l>
                <l xml:id="d003l617" n="616">Nec Ioue plena utero Semele concepit; at ingens</l>
                <l xml:id="d003l618" n="617">Tartarus hunc genuit puerum de matre Megaera.</l>
                <l xml:id="d003l619" n="618">Non Deus est, sed nempe Deum contemptor et osor.</l>
                <l xml:id="d003l620" n="619">Nam diuina parum curant qui vina sequuntur.</l>
                <l xml:id="d003l621" n="620">Nec bene tractabit vinosus sacra sacerdos.</l>
                <l xml:id="d003l622" n="621">Quid memorare opus est, quot morbos, quotque dolores</l>
                <l xml:id="d003l623" n="622">Dispergat nimius potus per membra, cibusque</l>
                <l xml:id="d003l624" n="623">Immodicus? scatet hinc, tanquam de fonte perenni,</l>
                <l xml:id="d003l625" n="624">Febris et ulcus atrox, scabies, porrigo, podagra,</l>
                <l xml:id="d003l626" n="625">Articulosque premens manibusque infesta chiragra;</l>
                <l xml:id="d003l627" n="626">Hinc lippi stillant oculi, resolutaque Baccho</l>
                <l xml:id="d003l628" n="627">Membra tremunt, dentesque cadunt; olet halitus oris;</l>
                <l xml:id="d003l629" n="628">Hinc stomachus languens atque intestata venit mors.</l>
                <l xml:id="d003l630" n="629">Saeua quidem plures leto gula tradit acerbo</l>
                <l xml:id="d003l631" n="630">Quam gladius. Quid quod census cito deperit? et mox</l>
                <l xml:id="d003l632" n="631">Mergitur in ventrem fundus, domus atque supellex?</l>
                <l xml:id="d003l633" n="632">Et modo qui fuerat diues fit pauper egensque,</l>
                <l xml:id="d003l634" n="633">Vt viuas comede, at non viuas propter edendum.</l>
                <l xml:id="d003l635" n="634">Iam dixi quae sit mulier; nunc accipe quis sit</l>
                <l xml:id="d003l636" n="635">Ille puer qui stat iuxta hanc et vertice nutat,</l>
                <l xml:id="d003l637" n="636">Nec vigilare valet. Puer hic est filius eius</l>
                <l xml:id="d003l638" n="637">Quem Labor ex ipsa genuit, Somnusque vocatur.</l>
                <l xml:id="d003l639" n="638">Nutriit hunc Lethe multoque papauere pauit;</l>
                <l xml:id="d003l640" n="639">Germanus Mortis, sed non aeternus ut illa.</l>
                <l xml:id="d003l641" n="640">Hic hominum pellit curas et fessa diurno</l>
                <l xml:id="d003l642" n="641">Membra labore leuat, reuocatque in corpora vires;</l>
                <l xml:id="d003l643" n="642">Quo sine non potis est quisquam producere vitam;</l>
                <l xml:id="d003l644" n="643">Infert multa tamen damna et caligine quadam</l>
                <l xml:id="d003l645" n="644">Obducit mentem morbosque inducit et ipsum</l>
                <l xml:id="d003l646" n="645">Eneruat corpus, quoties sine lege modoque</l>
                <l xml:id="d003l647" n="646">Sumitur, et nimium torpentes occupat artus.</l>
                <l xml:id="d003l648" n="647">Parcus erit, si parca gula est; nam venter inanis</l>
                <l xml:id="d003l649" n="648">Excubat aut minima contentus nocte quiescit.</l>
                <l xml:id="d003l650" n="649">Et leuius dormit melioraque somnia gignit.</l>
                <l xml:id="d003l651" n="650">Est tamen afflictis magnum solamen et omni</l>
                <l xml:id="d003l652" n="651">Optandum voto interdum, praecordia quando</l>
                <l xml:id="d003l653" n="652">Angit amor vel morbus atrox vel casus acerbus,</l>
                <l xml:id="d003l654" n="653">Tunc melior gemmis, tunc fuluo est gratior auro.</l>
                <l xml:id="d003l655" n="654">Vt mors, sic somnus miseros felicibus aequat;</l>
                <l xml:id="d003l656" n="655">At, dextra cui Parca colo net candida fila,</l>
                <l xml:id="d003l657" n="656">Qui facere et qui nosse cupit quam plurima et altum</l>
                <l xml:id="d003l658" n="657">In terris virtute aliqua sibi quaerere nomen,</l>
                <l xml:id="d003l659" n="658">Hunc vigilare opus est; nam non praeclara geruntur.</l>
                <l xml:id="d003l660" n="659">Stertendo; et molles detrectat gloria plumas.</l>
                <l xml:id="d003l661" n="660">Tu vero hunc vita, quantum potes, et vigilato.</l>
                <l xml:id="d003l662" n="661">Eheu quam longam tribuent tibi fata quietem,</l>
                <l xml:id="d003l663" n="662">Quum semel adueniet nox illa nouissima, post quam</l>
                <l xml:id="d003l664" n="663">Non redit ulla dies gelidosque reliquerit artus</l>
                <l xml:id="d003l665" n="664">Spiritus iste leuis, volucrique simillimus aurae!</l>
                <l xml:id="d003l666" n="665">Tunc tibi perpetuo claudentur lumina somno.</l>
                <l xml:id="d003l667" n="666">Haec nobis dum Diua refert, Thaumantias alto</l>
                <l xml:id="d003l668" n="667">Ecce venit demissa polo, cui mille colores</l>
                <l xml:id="d003l669" n="668">Hinc atque hinc sole aduerso rorantia praebent</l>
                <l xml:id="d003l670" n="669">Nubila, purpureis quae sic est fata labellis:</l>
                <l xml:id="d003l671" n="670">"Diua Panomphaeo salue carissima regi,</l>
                <l xml:id="d003l672" n="671">Cunctarumque Arete (me iudice) prima Dearum:</l>
                <l xml:id="d003l673" n="672">Huc venias, quoniam turba omnis coelicolum te</l>
                <l xml:id="d003l674" n="673">Visere iam pridem gestit. Iam desere terras</l>
                <l xml:id="d003l675" n="674">Infames et regna malis habitata colonis.</l>
                <l xml:id="d003l676" n="675">Non sedes hic tuta bonis; hic omnia regnant</l>
                <l xml:id="d003l677" n="676">Crimina, religio nulla est pietasue fidesue.</l>
                <l xml:id="d003l678" n="677">Hic contempta iacet virtus, inscitia sceptrum</l>
                <l xml:id="d003l679" n="678">Obtinet, et fraudes cuncti exercentur in omnes.</l>
                <l xml:id="d003l680" n="679">Quare agedum coeptos sermones rumpe, morasque</l>
                <l xml:id="d003l681" n="680">Tolle omnes, cursuque pari volitemus ad astra.</l>
                <l xml:id="d003l682" n="681">Tunc me respiciens Arete inquit: "Non tibi possum,</l>
                <l xml:id="d003l683" n="682">Vt vellem, dictis exponere singula; sed mox,</l>
                <l xml:id="d003l684" n="683">Crastina cum roseo rediens Pallantias ore</l>
                <l xml:id="d003l685" n="684">Expulerit tenebras iam lumine matutinas,</l>
                <l xml:id="d003l686" n="685">Ad te aliquem mittam, gaude, quo caetera disces.</l>
                <l xml:id="d003l687" n="686">Iamque vale". His dictis, petierunt aethera saltu</l>
                <l xml:id="d003l688" n="687">Excepitque ambas Zephyrus sursumque vehebat,</l>
                <l xml:id="d003l689" n="688">Donec laeta utraque in liquidas euanuit auras.</l>
                <l xml:id="d003l690" n="689">Ceu quum Scylla patrem fugiens scelerata sequentem,</l>
                <l xml:id="d003l691" n="690">Paulatim sese attollit; subit ille proteruo</l>
                <l xml:id="d003l692" n="691">Insistens animo, ducitque per aera gyros,</l>
                <l xml:id="d003l693" n="692">Desecti cupiens facinus punire capilli;</l>
                <l xml:id="d003l694" n="693">Haec vero densas inter se condere nubes</l>
                <l xml:id="d003l695" n="694">Nititur atque oculos frustratur caeca tuentum;</l>
                <l xml:id="d003l696" n="695">Illuc et Nisus penetrat neuterque videtur.</l>
                <l xml:id="d003l697" n="696">Phoebus Atlanteo iam merserat aequore currum,</l>
                <l xml:id="d003l698" n="697">Et Vesper, stabulis educens astra reclusis,</l>
                <l xml:id="d003l699" n="698">Ambrosiae in campos ad pabula nota redibat.</l>
                <l xml:id="d003l700" n="699">Digredior moerens, eadem qua duxerat olim</l>
                <l xml:id="d003l701" n="700">Me senior repetoque domum, promissaque solis</l>
                <l xml:id="d003l702" n="701">Gaudia venturi satis anxius expectabam.</l>
            </div1>
            <div1 xml:id="d004" type="section" decls="#md" met="H">
                <head>
                    <title>4</title>
                    <abbr>4</abbr>
                    <bibl source="digital">Daniela  Marrone</bibl>
                </head>
                <p xml:id="d004l1" n="0|1">Cancer</p>
                <lb/>
                <l xml:id="d004l2" n="1">Sol, qui perpetua mundum vertigine lustras,</l>
                <l xml:id="d004l3" n="2">Alme parens rerum, coeli decus et stellarum</l>
                <l xml:id="d004l4" n="3">Princeps, aeterni fons luminis, undique cernens</l>
                <l xml:id="d004l5" n="4">Omnia, puniceo dum Persida linquis ab ortu,</l>
                <l xml:id="d004l6" n="5">Et pergens, tandem extremo tua lumina condis</l>
                <l xml:id="d004l7" n="6">Hesperiae fluctu, Calpenque nouissimus uris,</l>
                <l xml:id="d004l8" n="7">Atque eadem rursus repetis vestigia semper;</l>
                <l xml:id="d004l9" n="8">Per te cuncta patent, noctis quibus umbra colorem</l>
                <l xml:id="d004l10" n="9">Abstulerat, tenebris tua non patientibus ora;</l>
                <l xml:id="d004l11" n="10">Mundi oculus, qui transuerso dum limite curris</l>
                <l xml:id="d004l12" n="11">Per duodena means animantum idola, quaternis</l>
                <l xml:id="d004l13" n="12">Dispensas annum spatiis et tempora mutas,</l>
                <l xml:id="d004l14" n="13">Et cum temporibus quicquid generatur in orbe;</l>
                <l xml:id="d004l15" n="14">O sanctum iubar, o Diuum pulcherrime, salue:</l>
                <l xml:id="d004l16" n="15">Te colimus, tibi sincero de pectore laudes</l>
                <l xml:id="d004l17" n="16">Fundimus: ac tu hodie laeto nos respice vultu</l>
                <l xml:id="d004l18" n="17">Et laetum concede diem redeasque benignus;</l>
                <l xml:id="d004l19" n="18">Nubila diffugiant, aer sit ubique serenus,</l>
                <l xml:id="d004l20" n="19">Aduentuque tuo ponti vada salsa quiescant,</l>
                <l xml:id="d004l21" n="20">Et sit iter tutum cupidis per caerula nautis;</l>
                <l xml:id="d004l22" n="21">Non segeti, non arboribus, non vitibus imber,</l>
                <l xml:id="d004l23" n="22">Insanusue obsit turbo, lapidosaue grando,</l>
                <l xml:id="d004l24" n="23">Sed blandas Pyrois afflet mortalibus auras;</l>
                <l xml:id="d004l25" n="24">Accipiantque tuo reditu, Deus, omnia pacem.</l>
                <l xml:id="d004l26" n="25">Salue praesidium et sacris tutela poetis.</l>
                <l xml:id="d004l27" n="26">Tu vatum mentes diuino numine reples,</l>
                <l xml:id="d004l28" n="27">Ipsorumque moues ad dulcia carmina linguas;</l>
                <l xml:id="d004l29" n="28">Tu dignos lauroque facis famaque perenni.</l>
                <l xml:id="d004l30" n="29">Salue igitur dexterque mihi sis quaeso canenti</l>
                <l xml:id="d004l31" n="30">Et faueas coeptis et nostros dirige cursus,</l>
                <l xml:id="d004l32" n="31">Donec ad optatum veniat mea cymbula portum.</l>
                <l xml:id="d004l33" n="32">Haec ego Castalias flexo dum poplite ad undas</l>
                <l xml:id="d004l34" n="33">Orarem supplex, nympharum adstante corona,</l>
                <l xml:id="d004l35" n="34">Audiit excelsa Delphorum Phoebus ab arce;</l>
                <l xml:id="d004l36" n="35">Audiit et visum est templi nutare cacumen</l>
                <l xml:id="d004l37" n="36">Eque adytis ingens effulsit splendor et ingens</l>
                <l xml:id="d004l38" n="37">Vox audita, meas quae sic peruenit ad aures:</l>
                <l xml:id="d004l39" n="38">Infelix iuuenis, quem adeo fata impia vexant,</l>
                <l xml:id="d004l40" n="39">Qui tam crudeles viuendo transigis annos;</l>
                <l xml:id="d004l41" n="40">Esto animo forti et dura: patientia vincit</l>
                <l xml:id="d004l42" n="41">Omnia; in aduersis rebus sunt prospera semper</l>
                <l xml:id="d004l43" n="42">Magnanimo speranda viro. Tunc celsior exit,</l>
                <l xml:id="d004l44" n="43">Quum premitur virtus. Viden' ut fortuna frequenter</l>
                <l xml:id="d004l45" n="44">Quos pessum dederat mutata extollat eosdem</l>
                <l xml:id="d004l46" n="45">Alternetque vices? nihil est durabile semper</l>
                <l xml:id="d004l47" n="46">Sub coelo; redeunt post tristia nubila soles</l>
                <l xml:id="d004l48" n="47">Iucundi: postquam ventis maria alta fuerunt</l>
                <l xml:id="d004l49" n="48">Exagitata diu, tandem pacata residunt;</l>
                <l xml:id="d004l50" n="49">Et remeat brumae post frigora floriferum ver.</l>
                <l xml:id="d004l51" n="50">Ergo animum firma et duris ne defice rebus,</l>
                <l xml:id="d004l52" n="51">Teque ipsum serua fatis melioribus: olim</l>
                <l xml:id="d004l53" n="52">Adueniet tempus, cursum variantibus astris,</l>
                <l xml:id="d004l54" n="53">(Si non ante diem Parcae tua fila secabunt)</l>
                <l xml:id="d004l55" n="54">Quando tuum, quod nunc mersum iacet atque sepultum,</l>
                <l xml:id="d004l56" n="55">Mille per ora virum fiat memorabile nomen.</l>
                <l xml:id="d004l57" n="56">Ipse adero, semperque nouem, mea turba, sorores</l>
                <l xml:id="d004l58" n="57">Adstabunt comites quocumque accesseris; et te</l>
                <l xml:id="d004l59" n="58">De plebe eripient clarumque in secula reddent.</l>
                <l xml:id="d004l60" n="59">Ista mihi responsa dedit cortina precanti.</l>
                <l xml:id="d004l61" n="60">Ast ego vix possum Diis credere talia de me;</l>
                <l xml:id="d004l62" n="61">Vsque adeo sum peruerso sub sidere natus,</l>
                <l xml:id="d004l63" n="62">Vsque adeo assiduis coelum me casibus urget.</l>
                <l xml:id="d004l64" n="63">Inde tamen decedo hilaris perque auia solus</l>
                <l xml:id="d004l65" n="64">Errabam. Et pariter voluebam talia mecum:</l>
                <l xml:id="d004l66" n="65">O si forte aliquis mihi nunc hominumue Deumue</l>
                <l xml:id="d004l67" n="66">Occurrat, quem diua Arete, ut promiserat, ad me</l>
                <l xml:id="d004l68" n="67">Doctorem mittat, quo discere caetera possim!</l>
                <l xml:id="d004l69" n="68">O si ipsa aethereo potius descendat ab axe,</l>
                <l xml:id="d004l70" n="69">Meque suis iterum doceat pulcherrima verbis!</l>
                <l xml:id="d004l71" n="70">Vallis erat montes inter porrecta propinquos</l>
                <l xml:id="d004l72" n="71">Atque iter angustus limes praebebat eunti;</l>
                <l xml:id="d004l73" n="72">Progredior videoque duos in gramine laeto</l>
                <l xml:id="d004l74" n="73">Pastores, pariter quadam sub rupe sedentes;</l>
                <l xml:id="d004l75" n="74">Qui positis peris iuxta et quos ferre solebant</l>
                <l xml:id="d004l76" n="75">Nodosa e corno baculis, certare canendo</l>
                <l xml:id="d004l77" n="76">Inter se accensi laudis mercede volebant.</l>
                <l xml:id="d004l78" n="77">Sed iudex deerat, cuius sententia litem</l>
                <l xml:id="d004l79" n="78">Solueret, et palmam victori ferret honestam.</l>
                <l xml:id="d004l80" n="79">Vt me viderunt, extemplo accersit uterque</l>
                <l xml:id="d004l81" n="80">Et rogat ut vellem secum residere sub illis</l>
                <l xml:id="d004l82" n="81">Cautibus et tanti certaminis arbiter essem.</l>
                <l xml:id="d004l83" n="82">Tunc unus postquam sumpta praelusit auena,</l>
                <l xml:id="d004l84" n="83">Talia sublatis in coelum coepit ocellis:</l>
                <l xml:id="d004l85" n="84">"O flos Dardaniae, puer, o dilecte Tonanti,</l>
                <l xml:id="d004l86" n="85">Pocula qui superis spumantia nectare misces,</l>
                <l xml:id="d004l87" n="86">Cede polo, iam cede polo: formosior alter</l>
                <l xml:id="d004l88" n="87">In terris nunc est qui pocula sacra ministret;</l>
                <l xml:id="d004l89" n="88">Iupiter hunc rapiens, te spreto, ad sidera tollet;</l>
                <l xml:id="d004l90" n="89">Inuidia rumpere miser, moriere dolore.</l>
                <l xml:id="d004l91" n="90">Sed potius ne cede polo, tu vina propines</l>
                <l xml:id="d004l92" n="91">Coelicolis, maneat mecum mea cura Philetus,</l>
                <l xml:id="d004l93" n="92">Quo sine nec mibi dulce aliquid nec viuere gratum est.</l>
                <l xml:id="d004l94" n="93">Hunc quoties pernicis equi per deuia tergo</l>
                <l xml:id="d004l95" n="94">Inuectum, capreas arcu ceruosue petentem</l>
                <l xml:id="d004l96" n="95">Naiades aspiciunt, caeco stimulantur amore,</l>
                <l xml:id="d004l97" n="96">Multaque cum multis cupiunt dare basia donis,</l>
                <l xml:id="d004l98" n="97">Certatimque ferunt vario de flore corollas,</l>
                <l xml:id="d004l99" n="98">Et calathos pomis plenos et dulcibus vuis.</l>
                <l xml:id="d004l100" n="99">O si non adeo puer implacabilis esset,</l>
                <l xml:id="d004l101" n="100">O si se facilem misero praeberet amanti,</l>
                <l xml:id="d004l102" n="101">Me foret in toto nullus felicior orbe;</l>
                <l xml:id="d004l103" n="102">Sed spernit nostrasque preces nostrumque dolorem</l>
                <l xml:id="d004l104" n="103">Et fugit, ut neruo Assyrio transmissa sagitta.</l>
                <l xml:id="d004l105" n="104">Ne fuge me neu sperne, precor, formose Philete.</l>
                <l xml:id="d004l106" n="105">Non ego sum Laestrygonio de sanguine, amari</l>
                <l xml:id="d004l107" n="106">Sed dignus fortasse tibi, si me bene noris.</l>
                <l xml:id="d004l108" n="107">Nam quamuis hirtae in nostro sint corpore setae,</l>
                <l xml:id="d004l109" n="108">Et barba a mento impexis cadat horrida villis,</l>
                <l xml:id="d004l110" n="109">Non sum deformis tamen, et sua gratia barbae est</l>
                <l xml:id="d004l111" n="110">Et setis, suntque ista viris pugnacibus apta,</l>
                <l xml:id="d004l112" n="111">Robustosque decent: sint leuia membra cinaedis.</l>
                <l xml:id="d004l113" n="112">Quid quod diuitiis pastorum haud vincor ab ullo?</l>
                <l xml:id="d004l114" n="113">Quandoquidem mihi non desunt armenta gregesque</l>
                <l xml:id="d004l115" n="114">Mille meae viridi pascuntur gramine vaccae,</l>
                <l xml:id="d004l116" n="115">Mille mei per densa sues querceta vagantur.</l>
                <l xml:id="d004l117" n="116">Enixas habeo pecudes foetasque capellas;</l>
                <l xml:id="d004l118" n="117">Lactis acetosi nunquam mihi copia desit;</l>
                <l xml:id="d004l119" n="118">Est vetus estque recens plena mihi caseus arca.</l>
                <l xml:id="d004l120" n="119">Sume tibi quodcumque velis, namque omnia nostra</l>
                <l xml:id="d004l121" n="120">Sunt tua, sumque tuus, quamquam hoc, ingrate, recusas.</l>
                <l xml:id="d004l122" n="121">Si me diligeres mecumque aliquando venires,</l>
                <l xml:id="d004l123" n="122">Colligerem tibi poma altis haerentia ramis,</l>
                <l xml:id="d004l124" n="123">Quae referunt cerasque nouas maturaque fraga,</l>
                <l xml:id="d004l125" n="124">Impleremque tibi corylis nucibusque canistrum.</l>
                <l xml:id="d004l126" n="125">Ah quoties quoties mediis te amplecterer ulnis,</l>
                <l xml:id="d004l127" n="126">Imprimerem roseis mille ac mille oscula labris!</l>
                <l xml:id="d004l128" n="127">Ne dubita, mellite puer, mecumque venito;</l>
                <l xml:id="d004l129" n="128">Stabimus ad nitidum fontem, gratumque soporem</l>
                <l xml:id="d004l130" n="129">Amplexu iuncti pariter capiemus in umbra,</l>
                <l xml:id="d004l131" n="130">Allecti strepitu ramorum et murmure riui,</l>
                <l xml:id="d004l132" n="131">Dum feruente die crepitant per rura cicadae.</l>
                <l xml:id="d004l133" n="132">Heu mihi, me spernis, spernis quoque munera nostra,</l>
                <l xml:id="d004l134" n="133">Nec moestis lacrymis, nec blanda voce moueris,</l>
                <l xml:id="d004l135" n="134">Saeuior Hyrcana sublato tigride foetu,</l>
                <l xml:id="d004l136" n="135">Surdior ex Pario quae fiunt marmore signis,</l>
                <l xml:id="d004l137" n="136">Durior Alpina caute Arabioque adamante.</l>
                <l xml:id="d004l138" n="137">Quo tibi forma tua est, si sis crudelis et omnes</l>
                <l xml:id="d004l139" n="138">Despicis atque mori miseros compellis amantes?</l>
                <l xml:id="d004l140" n="139">Sic pulchros inter flores latet horridus anguis:</l>
                <l xml:id="d004l141" n="140">Sic et in Hybleo miscetur melle venenum.</l>
                <l xml:id="d004l142" n="141">Pone tuos fastus: inimica superbia Diuis.</l>
                <l xml:id="d004l143" n="142">Nec te decipiat fugitiuae gratia formae;</l>
                <l xml:id="d004l144" n="143">Forma breuis flos est, primo spectabilis ortu,</l>
                <l xml:id="d004l145" n="144">Mox languens fugiente die, dum florida durat</l>
                <l xml:id="d004l146" n="145">Aetas, dumque cutis tenero fulgescit in ore.</l>
                <l xml:id="d004l147" n="146">Ne, puer, incassum felicia tempora perde:</l>
                <l xml:id="d004l148" n="147">Vtere concessis tibi, dum potes, utere donis;</l>
                <l xml:id="d004l149" n="148">Omnis quippe suo res commendatur ab usu.</l>
                <l xml:id="d004l150" n="149">Tempus erit, quum tetra genis horrescere barba</l>
                <l xml:id="d004l151" n="150">Incipiet, faciem crispantibus undique rugis,</l>
                <l xml:id="d004l152" n="151">Caniciesque premet laudatos foeda capillos.</l>
                <l xml:id="d004l153" n="152">Tunc frustra amissum lugebis, stulte, decorem</l>
                <l xml:id="d004l154" n="153">Saepius, et tecum dices: quo pristina cessit</l>
                <l xml:id="d004l155" n="154">Gratia? quo roseus niueaque albedine mistus</l>
                <l xml:id="d004l156" n="155">Migrauit color? ah nostrae spes irrita formae!</l>
                <l xml:id="d004l157" n="156">Mutatosque gemes vultus deformiaque ora,</l>
                <l xml:id="d004l158" n="157">Ipsum te quoties speculo referente videbis.</l>
                <l xml:id="d004l159" n="158">Sed quid ego in ventos vanas effundo querelas?</l>
                <l xml:id="d004l160" n="159">Quid studeo sterili committere semen arenae?</l>
                <l xml:id="d004l161" n="160">Me miserum, frustra (sic vultis fata) laboro;</l>
                <l xml:id="d004l162" n="161">Sic vultis fata o nimium contraria nobis;</l>
                <l xml:id="d004l163" n="162">Praecipue quum dirus amor mea pectora vexat;</l>
                <l xml:id="d004l164" n="163">Fatum in amore valet plus quam gaza omnis et omnis</l>
                <l xml:id="d004l165" n="164">Nobilitas; etiam fato est obnoxia virtus.</l>
                <l xml:id="d004l166" n="165">Fato despicitur princeps et seruus amatur,</l>
                <l xml:id="d004l167" n="166">Sis tamen ipse licet presso truculentior hydro,</l>
                <l xml:id="d004l168" n="167">Meque minus fronde aut ulua liceare palustri,</l>
                <l xml:id="d004l169" n="168">Te semper, mea vita, sequar, te semper amabo;</l>
                <l xml:id="d004l170" n="169">Corde Philetus erit nostro, nostro ore Philetus."</l>
                <l xml:id="d004l171" n="170">His tacuit dictis. Mox talia subdidit alter:</l>
                <l xml:id="d004l172" n="171">"Polline candidior Mellina et virgine calce</l>
                <l xml:id="d004l173" n="172">Et pelagi irati spumis et lacte recocto,</l>
                <l xml:id="d004l174" n="173">Maturis cerasis eadem rubicundior atque</l>
                <l xml:id="d004l175" n="174">Moris, quae nondum nigro sunt tincta colore;</l>
                <l xml:id="d004l176" n="175">Pulchrior arboribus, verno quum tempore florent;</l>
                <l xml:id="d004l177" n="176">Dulcior arenti ficu mustoque recenti,</l>
                <l xml:id="d004l178" n="177">Non habuit, credo, tales Cytherea papillas,</l>
                <l xml:id="d004l179" n="178">Non tales oculos nec tam speciosa labella.</l>
                <l xml:id="d004l180" n="179">Quid laudem femur aut femori confinia membra?</l>
                <l xml:id="d004l181" n="180">Has tractare iuuat potius quam dicere partes.</l>
                <l xml:id="d004l182" n="181">Non modo mortales inter laudata, sed ipsis</l>
                <l xml:id="d004l183" n="182">Diis etiam Mellina placet. Vidi ipse sequentem</l>
                <l xml:id="d004l184" n="183">Hanc Satyrum et tandem captam sub subere pressit.</l>
                <l xml:id="d004l185" n="184">Clamabat; volui demens accurrere opemque</l>
                <l xml:id="d004l186" n="185">Ferre, sed hirsuti metuebam cornua Diui,</l>
                <l xml:id="d004l187" n="186">Riualemque ausus non sum tentare ferocem.</l>
                <l xml:id="d004l188" n="187">Ah quoties nutu blandi me inuitat ocelli</l>
                <l xml:id="d004l189" n="188">Accersitque ultro et niueis mea colla lacertis</l>
                <l xml:id="d004l190" n="189">Haud aliter nectit, soleat quam nectere ramos</l>
                <l xml:id="d004l191" n="190">Admotos hedera aut vitis! lasciuaque mordet</l>
                <l xml:id="d004l192" n="191">Ceruicem leuiterque manu mea percutit ora</l>
                <l xml:id="d004l193" n="192">Ludendo! iuratque mihi, me praeter, amare</l>
                <l xml:id="d004l194" n="193">Se nullum! sed non adeo sum stultus ut illa</l>
                <l xml:id="d004l195" n="194">Vera putem: quoniam nil est mendacius ipsa</l>
                <l xml:id="d004l196" n="195">Foemina et insuetis quo te magis improba palpat</l>
                <l xml:id="d004l197" n="196">Blanditiis, hoc esse magis tibi scito cauendum. "</l>
                <l xml:id="d004l198" n="197">Dixerat ista canens atque addere plura volebat;</l>
                <l xml:id="d004l199" n="198">Ecce autem veniunt per saxa crepidinis, inter</l>
                <l xml:id="d004l200" n="199">Pendentes frutices, angusto calle, latenter</l>
                <l xml:id="d004l201" n="200">Septem forte lupi, stimulante cupidine pastus,</l>
                <l xml:id="d004l202" n="201">Inuaduntque greges, nunc has, nunc morsibus illas</l>
                <l xml:id="d004l203" n="202">Dilaniant pecudes mersantque in sanguine rictus.</l>
                <l xml:id="d004l204" n="203">Contra, conatur magnis latratibus hostes</l>
                <l xml:id="d004l205" n="204">Pellere turba canum, ferro circumdata collum.</l>
                <l xml:id="d004l206" n="205">Ingens fit strepitus; valles resonare boatu;</l>
                <l xml:id="d004l207" n="206">Consurgunt trepidi, posito certamine cantus,</l>
                <l xml:id="d004l208" n="207">Pastores, baculis nodoso e robore sumptis</l>
                <l xml:id="d004l209" n="208">Et funda, accurruntque simul solusque remansi.</l>
                <l xml:id="d004l210" n="209">Tunc alia discedo via speransque timensque</l>
                <l xml:id="d004l211" n="210">Atque animi dubius, mecum diuersa volutans,</l>
                <l xml:id="d004l212" n="211">Progredior, quantum spatii ter plumbea massa</l>
                <l xml:id="d004l213" n="212">Impete tormenti exiliens metitur aheni;</l>
                <l xml:id="d004l214" n="213">Illimem fontem, scatebris gliscentibus inter</l>
                <l xml:id="d004l215" n="214">Frondosas platanos, reperi, quem mollia circum</l>
                <l xml:id="d004l216" n="215">Gramina cingebant, sacroque sedilia topho,</l>
                <l xml:id="d004l217" n="216">Vt puto, nympharum sedes, quum torrida feruet</l>
                <l xml:id="d004l218" n="217">Aestas et mundum rabiosus Sirius urit.</l>
                <l xml:id="d004l219" n="218">Haud procul hinc aberant plenos onerantia ramos</l>
                <l xml:id="d004l220" n="219">Sorba; ego confestim, quoniam matura videbam,</l>
                <l xml:id="d004l221" n="220">Accessi et nonnulla manu decerpta comedi.</l>
                <l xml:id="d004l222" n="221">Inde sitim cupiens haustis extinguere lymphis,</l>
                <l xml:id="d004l223" n="222">Ad fontem propero et fonti prona ora reclino;</l>
                <l xml:id="d004l224" n="223">Dumque bibo, in nitidis splendebat calculus undis.</l>
                <l xml:id="d004l225" n="224">Interea iuuenem quendam demittit Olympo</l>
                <l xml:id="d004l226" n="225">Diua Arete, nostri non immemor. Ille volatu</l>
                <l xml:id="d004l227" n="226">Praecipiti secat aethereas velociter auras.</l>
                <l xml:id="d004l228" n="227">Dum volat, accipitres cursu praeuertitur ipsos,</l>
                <l xml:id="d004l229" n="228">Prendere quum praedam pennis stridentibus ardent.</l>
                <l xml:id="d004l230" n="229">Actutumque ad me venit, qui forte iacebam</l>
                <l xml:id="d004l231" n="230">Graminea in ripa fessus, dicitque salutem.</l>
                <l xml:id="d004l232" n="231">Ilicet assurgo et iuuenem reuerenter adoro.</l>
                <l xml:id="d004l233" n="232">Ille autem superans humanam corpore formam:</l>
                <l xml:id="d004l234" n="233">"Diuae Aretes, inquit, sum filius; ipse Timalphes</l>
                <l xml:id="d004l235" n="234">Nominor; huc genitrix misit me, ut singula demum</l>
                <l xml:id="d004l236" n="235">Quae restant dicenda, suo nunc ordine pandam. "</l>
                <l xml:id="d004l237" n="236">Sedimus ergo ambo. Dehinc fari talia coepit:</l>
                <l xml:id="d004l238" n="237">"Audisti quae sit mulier de parte sinistra,</l>
                <l xml:id="d004l239" n="238">Quis puer ipsius; namque hoc tibi mater aperte</l>
                <l xml:id="d004l240" n="239">Ostendit; quare nunc restat dicere quae sit</l>
                <l xml:id="d004l241" n="240">Altera quae dextram puero comitata tenebat.</l>
                <l xml:id="d004l242" n="241">Hanc Venerem appellant homines dicuntque creatam</l>
                <l xml:id="d004l243" n="242">De pelagi spumis, tunc quum Saturnus in aequor</l>
                <l xml:id="d004l244" n="243">Creditur ingratus testes iecisse paternos.</l>
                <l xml:id="d004l245" n="244">Sic perhibent Graeci, gens multum accommoda nugis,</l>
                <l xml:id="d004l246" n="245">Garrulitate potens fingendique apta magistra.</l>
                <l xml:id="d004l247" n="246">Vranius tamen hanc genuit de Lopade nympha,</l>
                <l xml:id="d004l248" n="247">Vranius rerum genitor, quo vastior Atlas</l>
                <l xml:id="d004l249" n="248">Non fuit Enceladusue ferox tumidusue Typhoens,</l>
                <l xml:id="d004l250" n="249">Nec quotquot tellus produxit foeta Gigantes.</l>
                <l xml:id="d004l251" n="250">Huic natura nouem capita addidit, inde supremum</l>
                <l xml:id="d004l252" n="251">Absque oculis versum est Tartessi ad littora semper;</l>
                <l xml:id="d004l253" n="252">Caetera ad auroram spectant; plus mille secundo</l>
                <l xml:id="d004l254" n="253">Lumina sunt, reliquis unum; iactatur ad arces</l>
                <l xml:id="d004l255" n="254">Dextera Riphaeas, Boreaeque cubilia tractat.</l>
                <l xml:id="d004l256" n="255">Sed qua parte Notus mittit sua flabra, sinistram</l>
                <l xml:id="d004l257" n="256">Extendit, mundumque manu metitur utraque,</l>
                <l xml:id="d004l258" n="257">Contingens pedibus manes et vertice coelum,</l>
                <l xml:id="d004l259" n="258">Omnigeni pecoris pastor ditissimus idem,</l>
                <l xml:id="d004l260" n="259">Quod late in terras omnes diffundit alendum.</l>
                <l xml:id="d004l261" n="260">Non esset pecori numerus, nisi filius eius</l>
                <l xml:id="d004l262" n="261">Panphagus, horrificum rabie atque trigutture monstrum</l>
                <l xml:id="d004l263" n="262">Assidue cum vxore sua (quae nomine fertur</l>
                <l xml:id="d004l264" n="263">Atropos) armenta atque greges sine fine vorarent.</l>
                <l xml:id="d004l265" n="264">Hanc Venerem idcirco Vranius tulit atque Deorum</l>
                <l xml:id="d004l266" n="265">Cuidam Paedogeni aeterno sociauit amore,</l>
                <l xml:id="d004l267" n="266">Consortemque tori fecit; quo foedere iussi</l>
                <l xml:id="d004l268" n="267">Instaurare aliam prolem et supplere creando.</l>
                <l xml:id="d004l269" n="268">Haec est illa Venus, sine qua cultore careret</l>
                <l xml:id="d004l270" n="269">Maximus et densis horreret sentibus orbis.</l>
                <l xml:id="d004l271" n="270">Hanc Deus instituit, naturae ut damna rependat.</l>
                <l xml:id="d004l272" n="271">Quod vero Deus instituit damnabile non est.</l>
                <l xml:id="d004l273" n="272">Quid de illis igitur dicam, qui coelibe vita</l>
                <l xml:id="d004l274" n="273">Contenti, dulces non curant gignere natos,</l>
                <l xml:id="d004l275" n="274">Sed steriles obeunt radicitus et moriendo</l>
                <l xml:id="d004l276" n="275">Post cineres non ulla sui monumenta relinqunnt?</l>
                <l xml:id="d004l277" n="276">Hi peccant certe; et, si verum dicere fas est,</l>
                <l xml:id="d004l278" n="277">Nascitur indigne per quem non nascitur alter;</l>
                <l xml:id="d004l279" n="278">Indigne viuit, per quem non viuit et alter.</l>
                <l xml:id="d004l280" n="279">Qui tamen aut morbo aut alia ratione tenentur</l>
                <l xml:id="d004l281" n="280">Quo minus hoc possint uti, pressiue maligna</l>
                <l xml:id="d004l282" n="281">Paupertate timent mendicam educere prolem,</l>
                <l xml:id="d004l283" n="282">Aut qui caelestem sapienter ducere vitam</l>
                <l xml:id="d004l284" n="283">In terris malunt, quorum rarissima turba est,</l>
                <l xml:id="d004l285" n="284">Abstineant: nam tunc fas est veniamque merentur.</l>
                <l xml:id="d004l286" n="285">Sed multi nolunt vxorem ducere, multas</l>
                <l xml:id="d004l287" n="286">Vt passim incestent diuersaque pabula carpant;</l>
                <l xml:id="d004l288" n="287">Quoque magis fallant vulgus, se addicere sacris</l>
                <l xml:id="d004l289" n="288">Haud dubitant et templa colunt Diuumque ministri</l>
                <l xml:id="d004l290" n="289">Censentur, varias leges habitusque capessunt</l>
                <l xml:id="d004l291" n="290">Insuetos, raso sperantes vertice coelum;</l>
                <l xml:id="d004l292" n="291">Insani fugiunt mundum, immundumque sequuntur:</l>
                <l xml:id="d004l293" n="292">Et cum se ventri dedant mollique quieti</l>
                <l xml:id="d004l294" n="293">(Quae duo nequitiae sunt nutrimenta) pudici ut</l>
                <l xml:id="d004l295" n="294">Credantur, caecis condunt sua furta latebris,</l>
                <l xml:id="d004l296" n="295">Et satagunt nigram vitiis obtendere noctem.</l>
                <l xml:id="d004l297" n="296">Nemo quidem caste consueuit viuere, saluis</l>
                <l xml:id="d004l298" n="297">Inguinibus, nisi quem iam debilitata senectus</l>
                <l xml:id="d004l299" n="298">Aut languor grauis aut animi dolor impedit ingens</l>
                <l xml:id="d004l300" n="299">Aut regit aetherei sapientia plena pudoris.</l>
                <l xml:id="d004l301" n="300">Omne superuacuum natura e corpore pellit.</l>
                <l xml:id="d004l302" n="301">Hinc est quod Venerem nocturna insomnia soluunt,</l>
                <l xml:id="d004l303" n="302">Gaudiaque informant veros imitantia lusus.</l>
                <l xml:id="d004l304" n="303">Multi autem, quia sunt cauti, casti esse putantur.</l>
                <l xml:id="d004l305" n="304">Esto tamen, quod Vestales ipsasque Sibyllas</l>
                <l xml:id="d004l306" n="305">Virginitate sua vincant; cedo, dignior utra,</l>
                <l xml:id="d004l307" n="306">Vtra est nobilior, sterilisne an fertilis arbos?</l>
                <l xml:id="d004l308" n="307">An quae est terra ferax an quae nil gignit arena?</l>
                <l xml:id="d004l309" n="308">O vanas hominum curas, o futile votum!</l>
                <l xml:id="d004l310" n="309">Discite naturae sanctas non temnere leges,</l>
                <l xml:id="d004l311" n="310">Quae vult, ut genitus generet; quae gaudia fecit</l>
                <l xml:id="d004l312" n="311">Tam bona concubitus, non ut te absterreat; imo</l>
                <l xml:id="d004l313" n="312">Vt magis alliciat: naturae obsistere cur vis?</l>
                <l xml:id="d004l314" n="313">Nempe Venus nulli culpae est obnoxia, si sit</l>
                <l xml:id="d004l315" n="314">Legitima atque modum seruet, si debita fiat.</l>
                <l xml:id="d004l316" n="315">Ast nimia eneruat vires, effoeminat artus,</l>
                <l xml:id="d004l317" n="316">Ingenium obtundit, breuiat quoque tempora vitae.</l>
                <l xml:id="d004l318" n="317">Iam nunc de Veneris puero nos dicere oportet.</l>
                <l xml:id="d004l319" n="318">Hic est ille hominum domitor domitorque Deorum,</l>
                <l xml:id="d004l320" n="319">Qui face, qui pharetra totum perterritat orbem,</l>
                <l xml:id="d004l321" n="320">Cui quamuis puero et caeco tamen omnia parent,</l>
                <l xml:id="d004l322" n="321">Quae terras pelagusque colunt quaeque aethera summum.</l>
                <l xml:id="d004l323" n="322">Heu quantos ignes et quanta incendia passim</l>
                <l xml:id="d004l324" n="323">Excitat iste puer! quantum, o pharetrate Cupido,</l>
                <l xml:id="d004l325" n="324">Arbitrii tibi concessum est? tibi nulla resistunt</l>
                <l xml:id="d004l326" n="325">Robora; tu pecudes, tu homines, tu numina vincis.</l>
                <l xml:id="d004l327" n="326">Saepe tuis fixum telis gemuisse Tonantem</l>
                <l xml:id="d004l328" n="327">Nouimus et varias compulsum assumere formas,</l>
                <l xml:id="d004l329" n="328">Fulmine deposito et coeli regione relicta,</l>
                <l xml:id="d004l330" n="329">Non dedignatum miseras insistere terras;</l>
                <l xml:id="d004l331" n="330">Nunc aquilam fieri, nunc torua fronte iuuencum,</l>
                <l xml:id="d004l332" n="331">Nunc se pastorem, nunc se simulare colubrum,</l>
                <l xml:id="d004l333" n="332">Interdumque ignis speciem Satyrique figuram</l>
                <l xml:id="d004l334" n="333">Aut auri induere aut candentis corpus oloris.</l>
                <l xml:id="d004l335" n="334">Ennosigaeus item liquido mutatus Enipeo,</l>
                <l xml:id="d004l336" n="335">Dum tua tela miser sentit, Salmonida pressit.</l>
                <l xml:id="d004l337" n="336">Saepe etiam voluit delphin ariesue videri</l>
                <l xml:id="d004l338" n="337">Aut equus at toto flammas extinguere ponto</l>
                <l xml:id="d004l339" n="338">Quas tu condideras in pectora caeca nequiuit.</l>
                <l xml:id="d004l340" n="339">Fabula longa nimis cunctos ex ordine Diuos</l>
                <l xml:id="d004l341" n="340">Et factum accipitrem Phoebum factumque leonem</l>
                <l xml:id="d004l342" n="341">Dicere vel stygii furias memorare tyranni.</l>
                <l xml:id="d004l343" n="342">Talia non opus est referendo absumere tempus.</l>
                <l xml:id="d004l344" n="343">Quippe ego si cunctos heroas et heroinas,</l>
                <l xml:id="d004l345" n="344">Quotquot dirus amor letali vulnere fixit,</l>
                <l xml:id="d004l346" n="345">Enumerare velim, crescet mihi longior ordo</l>
                <l xml:id="d004l347" n="346">Historiae atque prius condens sua lumina Titan</l>
                <l xml:id="d004l348" n="347">Abluet Hesperio fumantes gurgite currus.</l>
                <l xml:id="d004l349" n="348">Ergo operae pretium puto omittere talia, cum sint</l>
                <l xml:id="d004l350" n="349">A multis iam dicta aliis. Nunc vera sequamur.</l>
                <l xml:id="d004l351" n="350">Non puero huic Bacchus pater est, ut Graecia fingit,</l>
                <l xml:id="d004l352" n="351">(Non etenim, si sic, abstemius ullus amaret)</l>
                <l xml:id="d004l353" n="352">Sed fatum, quoniam fato iunguntur amores.</l>
                <l xml:id="d004l354" n="353">Nimirum fatis mortalia cuncta reguntur;</l>
                <l xml:id="d004l355" n="354">Fatum dat mores, fortunam et terminat annos;</l>
                <l xml:id="d004l356" n="355">Plus fatum quam forma valet; sit maxima flammae</l>
                <l xml:id="d004l357" n="356">Causa cupidineae licet haec, et corda tenaci</l>
                <l xml:id="d004l358" n="357">Praecipue iuuenum soleat vincire catena,</l>
                <l xml:id="d004l359" n="358">Plus quoque quam nummi; quamuis corruperit auro</l>
                <l xml:id="d004l360" n="359">Inclusam Danaen turri Saturnius alta.</l>
                <l xml:id="d004l361" n="360">Consuetudo etiam et facilis concessa manendi</l>
                <l xml:id="d004l362" n="361">Saepe simul nulloque simul spectante loquendi</l>
                <l xml:id="d004l363" n="362">Libertas, quae prona via est et lubrica, per quam</l>
                <l xml:id="d004l364" n="363">Ipse amor ingreditur, per quam Venus ipsa paratur,</l>
                <l xml:id="d004l365" n="364">Haud multum certe fato renuente iuuabunt.</l>
                <l xml:id="d004l366" n="365">Fato iunguntur, fato soluuntur amores.</l>
                <l xml:id="d004l367" n="366">Hinc vilis, deformis, inops quandoque fruetur,</l>
                <l xml:id="d004l368" n="367">Quod neque formosus poterit, nec diues habere,</l>
                <l xml:id="d004l369" n="368">Hinc pulchra et generosa viro contemnitur uxor;</l>
                <l xml:id="d004l370" n="369">Interdum et pluris pellex triuialis habetur;</l>
                <l xml:id="d004l371" n="370">Hinc uxor pulchrum et generosum saepe maritum</l>
                <l xml:id="d004l372" n="371">Odit et immundi penem calonis adorat;</l>
                <l xml:id="d004l373" n="372">Aut aliquem externum, quem vix bene nouerit, ardet.</l>
                <l xml:id="d004l374" n="373">Denique, ni tribuatur amor pro lege Deorum</l>
                <l xml:id="d004l375" n="374">Cuique suus, nisi sit diuisus limite certo,</l>
                <l xml:id="d004l376" n="375">Non dubium est quin possit ab omnibus unus amari;</l>
                <l xml:id="d004l377" n="376">Non dubium est, possit quin omnes unus amare,</l>
                <l xml:id="d004l378" n="377">Et passim quamcumque velit sibi quisque potiri.</l>
                <l xml:id="d004l379" n="378">Sed veluti pisces piscator non capit omnes,</l>
                <l xml:id="d004l380" n="379">Non omnes volucres auceps, non omnia lustra</l>
                <l xml:id="d004l381" n="380">Venator spoliat; sed quod sua cuique dedit sors</l>
                <l xml:id="d004l382" n="381">Hoc habet, hoc potitur; sic dispensantur amores</l>
                <l xml:id="d004l383" n="382">Arbitrio superum. Dominae sic saepe placebit</l>
                <l xml:id="d004l384" n="383">Ipse suae seruus; sic pulchram saepe puellam</l>
                <l xml:id="d004l385" n="384">Enterocelosus, grandaeuus, lippus habebit.</l>
                <l xml:id="d004l386" n="385">Ac veluti infausto qui sidere mercibus implet</l>
                <l xml:id="d004l387" n="386">Mercator nauim, nocituraque caerula tentat</l>
                <l xml:id="d004l388" n="387">Naufragio aut diris praedonibus expoliatur;</l>
                <l xml:id="d004l389" n="388">Sic, quisquis coelo aduerso fatoque sinistro,</l>
                <l xml:id="d004l390" n="389">Vritur, incassum tempus terit atque laborem;</l>
                <l xml:id="d004l391" n="390">Imo ignominiam et crudelia vulnera saepe</l>
                <l xml:id="d004l392" n="391">Accipit; interdum leto mercatur amorem.</l>
                <l xml:id="d004l393" n="392">At cui fata fauent et cui fortuna secunda est,</l>
                <l xml:id="d004l394" n="393">Pace frui poterit quod vult et tutus amare.</l>
                <l xml:id="d004l395" n="394">Verum haec quam paucis concessa est gratia; pauci</l>
                <l xml:id="d004l396" n="395">Tam faciles habuere Deos tantumque benignos;</l>
                <l xml:id="d004l397" n="396">Excepto, si quis caute sua gaudia celet,</l>
                <l xml:id="d004l398" n="397">Vsque adeo ut nulli fidat nullique recludat.</l>
                <l xml:id="d004l399" n="398">Quippe homini nunc nulla fides, nunc omnia plena</l>
                <l xml:id="d004l400" n="399">Insidiis: socio nunc quisque imponere tentat.</l>
                <l xml:id="d004l401" n="400">Quod si arcana suo quisquam commisit amico,</l>
                <l xml:id="d004l402" n="401">Hunc metuat, ne quando fides frangatur, oportet,</l>
                <l xml:id="d004l403" n="402">Ne quando infensus mutata mente reuelet,</l>
                <l xml:id="d004l404" n="403">Quod prius in cordis penetralibus occultabat.</l>
                <l xml:id="d004l405" n="404">Ergo si liber vis esse et viuere tutus,</l>
                <l xml:id="d004l406" n="405">Non ulli credas quod tu clam feceris; et sic</l>
                <l xml:id="d004l407" n="406">Semper amicum habeas, dum durat foedus, ut ipsum</l>
                <l xml:id="d004l408" n="407">Posse putes hostem fieri, quod saepe videtur.</l>
                <l xml:id="d004l409" n="408">Nam qui semper ament nostro sunt tempore rari.</l>
                <l xml:id="d004l410" n="409">Inuidia est etiam multum metuenda, secundis</l>
                <l xml:id="d004l411" n="410">Quae semper rebus dirum miscere venenum</l>
                <l xml:id="d004l412" n="411">Nititur: inuidiam, moneo, timeatis, amantes.</l>
                <l xml:id="d004l413" n="412">Propterea quid ames, nemo sciat: occule amorem,</l>
                <l xml:id="d004l414" n="413">Qui sapis, atque tuus fac ne ignis luceat extra.</l>
                <l xml:id="d004l415" n="414">Inuidia horrendum monstrum, saeuissima pestis,</l>
                <l xml:id="d004l416" n="415">Exitiale malum, quo non violentius ullum,</l>
                <l xml:id="d004l417" n="416">Virtutem insequitur, lacerat benefacta, bonosque</l>
                <l xml:id="d004l418" n="417">Odit et alterius iusto indignatur honore.</l>
                <l xml:id="d004l419" n="418">Quanquam nemo satis proprium celabit amorem,</l>
                <l xml:id="d004l420" n="419">Si fata impediant inimicaque sidera nolint.</l>
                <l xml:id="d004l421" n="420">Quippe humana parum prodest prudentia, quando</l>
                <l xml:id="d004l422" n="421">Decernunt aliter superi; frustraque laborat,</l>
                <l xml:id="d004l423" n="422">Qui rem cumque parat Diis aduersantibus ullam.</l>
                <l xml:id="d004l424" n="423">Non tamen idcirco non omni est arte cauendum;</l>
                <l xml:id="d004l425" n="424">Non omni utendum studio pro viribus atque</l>
                <l xml:id="d004l426" n="425">Consilio. Nam qui fecit quod debuit et spe</l>
                <l xml:id="d004l427" n="426">Fraudatus tamen est, merito laudatur et omnem</l>
                <l xml:id="d004l428" n="427">Inuidiam in superos transfert, quos saepe fauere</l>
                <l xml:id="d004l429" n="428">Stultitiae atque bonos pessundare saepe videmus.</l>
                <l xml:id="d004l430" n="429">Felix, cui fauor a coelesti traditur arce,</l>
                <l xml:id="d004l431" n="430">Quem Deus ipse fouet, qui dextro est sidere natus!</l>
                <l xml:id="d004l432" n="431">Huic etenim iucundus amor continget et absque</l>
                <l xml:id="d004l433" n="432">Felle frui longa poterit dulcedine laetus.</l>
                <l xml:id="d004l434" n="433">Nempe amor est dulcis, nempe est res blanda iocoque</l>
                <l xml:id="d004l435" n="434">Plena et deliciis, ni fato fiat amarus;</l>
                <l xml:id="d004l436" n="435">Cuius qui nunquam est expertus tela, vocari</l>
                <l xml:id="d004l437" n="436">Iure potest sensus expers. Nam bellua quae non</l>
                <l xml:id="d004l438" n="437">Igne cupidineo flagrat? certe omnia, quamuis</l>
                <l xml:id="d004l439" n="438">Vilia et exigua, has norunt animalia curas,</l>
                <l xml:id="d004l440" n="439">Sic statuente Deo. Quare qui quaerit amorem,</l>
                <l xml:id="d004l441" n="440">Rem quaeri diuinam; etenim nisi cuncta perenni</l>
                <l xml:id="d004l442" n="441">Ipse Deum atque hominum rex prosequeretur amore,</l>
                <l xml:id="d004l443" n="442">Deficeret mundus pariterque dementa perirent.</l>
                <l xml:id="d004l444" n="443">Quilibet id seruat quod amat, gaudetque tueri.</l>
                <l xml:id="d004l445" n="444">At quod non amat, id nemo seruare laborat.</l>
                <l xml:id="d004l446" n="445">Idcirco rerum series aeterna manebit;</l>
                <l xml:id="d004l447" n="446">Quippe Dei est aeternus amor, qui cuncta tuetur.</l>
                <l xml:id="d004l448" n="447">Et licet orta cadant, species nulla atterit aetas;</l>
                <l xml:id="d004l449" n="448">Diligit has etenim per se Deus optimus. At non</l>
                <l xml:id="d004l450" n="449">Sic ea quae rapidae debentur corpora morti.</l>
                <l xml:id="d004l451" n="450">Namque perire sinit nemo quod diligit, illud</l>
                <l xml:id="d004l452" n="451">Si seruare potest; sed quis neget omnipotentem</l>
                <l xml:id="d004l453" n="452">Esse Deum? seruare potest, sed non amat ipse</l>
                <l xml:id="d004l454" n="453">Corpora; corrumpi idcirco sinit, at species non.</l>
                <l xml:id="d004l455" n="454">Quid figulus curat, si frangitur ista vel illa</l>
                <l xml:id="d004l456" n="455">Olla? rotam pedibus voluens, cretaque resumpta</l>
                <l xml:id="d004l457" n="456">Ipse nouas iterum fingit spernitque priores;</l>
                <l xml:id="d004l458" n="457">Praeterea coelum, tellus, aerque, fretumque</l>
                <l xml:id="d004l459" n="458">Atque ignis, demum totius machina mundi</l>
                <l xml:id="d004l460" n="459">Hoc stat et hoc durat tot iam per saecula nexu.</l>
                <l xml:id="d004l461" n="460">Nam nisi tantus amor firma compage teneret</l>
                <l xml:id="d004l462" n="461">Omnia, pugnarent vinclis elementa solutis;</l>
                <l xml:id="d004l463" n="462">Non coelum terris lucem radiosque calentes,</l>
                <l xml:id="d004l464" n="463">Nec generandarum praeberet semina rerum;</l>
                <l xml:id="d004l465" n="464">Aera finitimum consumeret improbus ignis;</l>
                <l xml:id="d004l466" n="465">Nec tempestiuas pluuias demitteret aer;</l>
                <l xml:id="d004l467" n="466">Nuda foret tellus, aequorque extingueret ignem,</l>
                <l xml:id="d004l468" n="467">Aut igni potius piscosum aresceret aequor;</l>
                <l xml:id="d004l469" n="468">Vt quondam, quum flammiuomos Clymeneia proles</l>
                <l xml:id="d004l470" n="469">Non bene rexit equos, metuens coelestia monstra,</l>
                <l xml:id="d004l471" n="470">Infelixque sui renuens praecepta parentis,</l>
                <l xml:id="d004l472" n="471">Corruit in voto sensitque incendia mundus,</l>
                <l xml:id="d004l473" n="472">Donec fulmineo praeceps deiectus ab ictu</l>
                <l xml:id="d004l474" n="473">Eridani mediis flammas extinsit in undis.</l>
                <l xml:id="d004l475" n="474">Gignit amor pacem; pax est dignissima rerum;</l>
                <l xml:id="d004l476" n="475">Omnia pace vigent et pacis tempore florent;</l>
                <l xml:id="d004l477" n="476">Paci summus honos, paci est quoque summa voluptas.</l>
                <l xml:id="d004l478" n="477">Tunc tuti viuunt homines, tutusque viator</l>
                <l xml:id="d004l479" n="478">Carpit iter nec fit saeuorum praeda latronum.</l>
                <l xml:id="d004l480" n="479">Tunc apium cura et pecoris, tunc arua coluntur</l>
                <l xml:id="d004l481" n="480">Assidue et largas pariunt pro tempore fruges.</l>
                <l xml:id="d004l482" n="481">Copia tunc Cereris, tunc lac, tunc Bacchus abundat</l>
                <l xml:id="d004l483" n="482">Palladiusque liquor; tunc passim luditur et tunc</l>
                <l xml:id="d004l484" n="483">Inflata ad thyasos inuitat tibia. Soli</l>
                <l xml:id="d004l485" n="484">Oderunt pacem stulti et certamina quaerunt.</l>
                <l xml:id="d004l486" n="485">Talia fluxerunt Saturno tempora rege.</l>
                <l xml:id="d004l487" n="486">O felix aetas ipso preciosior auro!</l>
                <l xml:id="d004l488" n="487">At nunc (proh dolor) insano discordia motu</l>
                <l xml:id="d004l489" n="488">Omnia conturbat, terret, repletque tumultu.</l>
                <l xml:id="d004l490" n="489">Nunc iuuat esse trucem et leges discindere ferro.</l>
                <l xml:id="d004l491" n="490">Iustitia est potuisse magis. Nunc mille colubros</l>
                <l xml:id="d004l492" n="491">Mille faces quatiunt, toto et bacchantur in orbe</l>
                <l xml:id="d004l493" n="492">Eumenides, populosque agitant regesque superbos.</l>
                <l xml:id="d004l494" n="493">Quid iuuat, o miseri, pugnando lacescere mortem?</l>
                <l xml:id="d004l495" n="494">Nunquam sera venit. Sed dira superbia tanti</l>
                <l xml:id="d004l496" n="495">Causa mali et vesana fames atque ardor habendi.</l>
                <l xml:id="d004l497" n="496">Heu cur usque adeo, vilissima terra, superbis</l>
                <l xml:id="d004l498" n="497">Cuius foeda breui corrodent viscera vermes?</l>
                <l xml:id="d004l499" n="498">Quid tantum quaeris? te semper forsitan esse</l>
                <l xml:id="d004l500" n="499">Victurum credis? miser, ah miser, aspice quam sit</l>
                <l xml:id="d004l501" n="500">Incertus, velox, angustus terminus aeui.</l>
                <l xml:id="d004l502" n="501">Sufficiet breuis urna tibi, paruumque sepulchrum.</l>
                <l xml:id="d004l503" n="502">Quod si amor humanos animos astringeret, ista</l>
                <l xml:id="d004l504" n="503">Non fierent; sed quisque suo inseruiret amico;</l>
                <l xml:id="d004l505" n="504">Quisque sibi charum qua posset parte iuuaret.</l>
                <l xml:id="d004l506" n="505">Certe nec melius quicquam nec dulcius est quam</l>
                <l xml:id="d004l507" n="506">Sincere a multis, dum vita haec durat, amari.</l>
                <l xml:id="d004l508" n="507">Rebus in aduersis magnum munimen amici;</l>
                <l xml:id="d004l509" n="508">Solantur, firmant animum, prodesse laborant,</l>
                <l xml:id="d004l510" n="509">Quaque valent, miseras curas et damna leuare</l>
                <l xml:id="d004l511" n="510">Conantur, tecumque dolent tecumque queruntur.</l>
                <l xml:id="d004l512" n="511">Haud facile ille perit quicumque est diues amicis.</l>
                <l xml:id="d004l513" n="512">At quum te vultu spectat fortuna sereno,</l>
                <l xml:id="d004l514" n="513">Et versat meliore rota, tua commoda tecum</l>
                <l xml:id="d004l515" n="514">Percipiunt, gaudent tecum, conuiuia tecum</l>
                <l xml:id="d004l516" n="515">Plena iocis celebrant, augent tua facta fauendo.</l>
                <l xml:id="d004l517" n="516">Quare qui tutam et laetam vult ducere vitam,</l>
                <l xml:id="d004l518" n="517">Quam multos studeat semper sibi iungere amicos.</l>
                <l xml:id="d004l519" n="518">Pluribus hoc autem fiet rationibus; ipsas</l>
                <l xml:id="d004l520" n="519">Qua potero expediam. Sed primum scire necesse est,</l>
                <l xml:id="d004l521" n="520">Esse voluntatis motum hunc, quem vulgus amorem</l>
                <l xml:id="d004l522" n="521">Appellat; nam velle bonum est, quod fertur amare.</l>
                <l xml:id="d004l523" n="522">Semper habere bonum desiderat ipsa voluntas,</l>
                <l xml:id="d004l524" n="523">Et vitare malum solisque mouetur ab istis.</l>
                <l xml:id="d004l525" n="524">Haec duo sunt igitur causae et fundamina amoris.</l>
                <l xml:id="d004l526" n="525">Omnia sed bona sunt triplici discrimine secta.</l>
                <l xml:id="d004l527" n="526">Quaedam incunda et quaedam dicuntur honesta;</l>
                <l xml:id="d004l528" n="527">Vtiliumque aliud genus et natura bonorum est.</l>
                <l xml:id="d004l529" n="528">Sicque malum triplex: damnosum, turpe, molestum;</l>
                <l xml:id="d004l530" n="529">Quisque amat, haec animo fugiens aut illa requirens</l>
                <l xml:id="d004l531" n="530">Est igitur diuersus amor, diuersus ut est fons</l>
                <l xml:id="d004l532" n="531">Vnde oritur, laude aut probro non dignus eodem.</l>
                <l xml:id="d004l533" n="532">Haec tria non solum inter se differre putandum,</l>
                <l xml:id="d004l534" n="533">Per genus; ast etiam species habet unumquodque</l>
                <l xml:id="d004l535" n="534">Per se multiplices, delectans, utile, honestum.</l>
                <l xml:id="d004l536" n="535">Quae cum sint variae, varii redduntur amores.</l>
                <l xml:id="d004l537" n="536">Vtile enim est quicquid prodest, non est tamen unum</l>
                <l xml:id="d004l538" n="537">Sicut multa etiam bona corporis atque animi sunt.</l>
                <l xml:id="d004l539" n="538">Quatuor ad corpus spectant bona: robur et ipsa</l>
                <l xml:id="d004l540" n="539">Forma, valetudo, leuitas; quodcumque dat ista,</l>
                <l xml:id="d004l541" n="540">Vel res sit vel homo, prodest atque utile fertur.</l>
                <l xml:id="d004l542" n="541">Ast animi duo sunt bona: mos doctrinaque, sicut</l>
                <l xml:id="d004l543" n="542">Sunt animi geminae virtutes: ipsa voluntas,</l>
                <l xml:id="d004l544" n="543">Cuius sunt mores, et mens, cui noscere verum</l>
                <l xml:id="d004l545" n="544">Est proprium. Mentis bona sunt complura, nouemque</l>
                <l xml:id="d004l546" n="545">Doctrinae hanc ornant quas vatum carmina Musas</l>
                <l xml:id="d004l547" n="546">Appellare solent, ter ternis orbibus aptae.</l>
                <l xml:id="d004l548" n="547">Sicque voluntatis bona plura et quatuor horum</l>
                <l xml:id="d004l549" n="548">Praecipua existunt: prudentia, iustitia atque</l>
                <l xml:id="d004l550" n="549">Grandia quae aggreditur fortis discrimina virtus,</l>
                <l xml:id="d004l551" n="550">Nec non quae fraenis nos temperat atque modestos</l>
                <l xml:id="d004l552" n="551">Efficit. Ex istis, tanquam de fontibus omnes</l>
                <l xml:id="d004l553" n="552">Emanant aliae, quas quisquis discere quaerit,</l>
                <l xml:id="d004l554" n="553">Voluat Aristotelis libros vel scripta Platonis</l>
                <l xml:id="d004l555" n="554">Inspiciat: duo sunt haec magni lumina mundi.</l>
                <l xml:id="d004l556" n="555">Ergo quicquid erit tribuat quod talia nobis</l>
                <l xml:id="d004l557" n="556">Vtile dicetur, veluti medicina medensque</l>
                <l xml:id="d004l558" n="557">Corporibus, velutique animis liber atque magister.</l>
                <l xml:id="d004l559" n="558">Vtiliora tamen sunt et meliora putanda</l>
                <l xml:id="d004l560" n="559">Quae prosunt animo; quia corpore dignior ipse est,</l>
                <l xml:id="d004l561" n="560">Vt seruo dominus, rate nauta, aurigaque curru.</l>
                <l xml:id="d004l562" n="561">Sed mediate aliquid prodest aut immediate,</l>
                <l xml:id="d004l563" n="562">Vt sator et nummi, cocus et cibus esurienti.</l>
                <l xml:id="d004l564" n="563">Idque ipsum dico de delectantibus: haec nam</l>
                <l xml:id="d004l565" n="564">Per multas species per multaque membra secantur,</l>
                <l xml:id="d004l566" n="565">Quorum animos quaedam delectant, corpora quaedam:</l>
                <l xml:id="d004l567" n="566">Suntque voluptates animi quam corporis omnes</l>
                <l xml:id="d004l568" n="567">Sincerae magis et stabiles et nobiliores,</l>
                <l xml:id="d004l569" n="568">Cum Diis communes nobis, at caetera sensus</l>
                <l xml:id="d004l570" n="569">Gaudia sunt etiam brutis concessa: sequuntur</l>
                <l xml:id="d004l571" n="570">Haec pecudes proprie, namque his dulcedine mentis</l>
                <l xml:id="d004l572" n="571">Posse frui vetitum est, neque cunctis sensibus ipsae</l>
                <l xml:id="d004l573" n="572">Laetantur, solo gustu tactuque mouentur:</l>
                <l xml:id="d004l574" n="573">Quippe nec harmoniam, sed nec diapasmata curant.</l>
                <l xml:id="d004l575" n="574">Numquid Apellaeas tabulas aut aera Corinthi</l>
                <l xml:id="d004l576" n="575">Mirantur vel clamosi spectacula circi?</l>
                <l xml:id="d004l577" n="576">Si quid odorantur tamen, aut si vocibus ullis,</l>
                <l xml:id="d004l578" n="577">Vel si nonnunquam aspectu gaudere videntur,</l>
                <l xml:id="d004l579" n="578">Id gustus fit vel tactus ratione, velut quum</l>
                <l xml:id="d004l580" n="579">Massylus visa in campis leo forte iuuenca</l>
                <l xml:id="d004l581" n="580">Exultat tollitque iubas caudamque retorquet</l>
                <l xml:id="d004l582" n="581">Praedae auidus, vel quum sonipes per prata vagantem</l>
                <l xml:id="d004l583" n="582">Vidit equam, Veneris stimulante cupidine fertur,</l>
                <l xml:id="d004l584" n="583">Et resupinato dumeta per auia collo,</l>
                <l xml:id="d004l585" n="584">Subsultim graditur coelumque hinnitibus implet.</l>
                <l xml:id="d004l586" n="585">Cumque cibi et Veneris pecudum sit sola voluptas;</l>
                <l xml:id="d004l587" n="586">Et propria idcirco est etiam vilissima vixque</l>
                <l xml:id="d004l588" n="587">Conueniens seruis: hebetat nam mentis acumen</l>
                <l xml:id="d004l589" n="588">Immoderata, solet multum quoque laedere corpus.</l>
                <l xml:id="d004l590" n="589">Ergo quicumque est huic deditus, insipiens fit,</l>
                <l xml:id="d004l591" n="590">Et seruire magis quam aliis dominarier aptus.</l>
                <l xml:id="d004l592" n="591">Non est turpe tamen moderate talibus uti.</l>
                <l xml:id="d004l593" n="592">At, bona si quae sint cognoscere quaeris honesta,</l>
                <l xml:id="d004l594" n="593">Quod nuper dixi reminiscere. Namque animi sunt</l>
                <l xml:id="d004l595" n="594">Doctrina et mores, veluti paulo ante relatum est.</l>
                <l xml:id="d004l596" n="595">Sed quod nunc dicam solerti mente notato.</l>
                <l xml:id="d004l597" n="596">Quae bona delectant, quam longo tempore durant,</l>
                <l xml:id="d004l598" n="597">Tam longo existunt iucunda, et postea nil sunt.</l>
                <l xml:id="d004l599" n="598">Exemplo tibi sit Veneris cantusque voluptas.</l>
                <l xml:id="d004l600" n="599">Ast quicquid praebet bona corporis, utile fertur.</l>
                <l xml:id="d004l601" n="600">Ipsa autem bona sunt iucunda, velut valetudo</l>
                <l xml:id="d004l602" n="601">Iam data delectat, medicina sed utilis ipsa est.</l>
                <l xml:id="d004l603" n="602">Id quoque, quod confert animi bona, iure vocatur</l>
                <l xml:id="d004l604" n="603">Vtile; verum animi bona postquam tradita iam sunt,</l>
                <l xml:id="d004l605" n="604">Fiunt iucunda et simul efficiuntur honesta.</l>
                <l xml:id="d004l606" n="605">Quicquid enim virtutem affert est utile; at ipsa</l>
                <l xml:id="d004l607" n="606">Tradita iam virtus iucunda et honesta putanda.</l>
                <l xml:id="d004l608" n="607">Quippe honor est soli virtuti debita merces.</l>
                <l xml:id="d004l609" n="608">Quicumque ergo cupit multum dum viuit amari</l>
                <l xml:id="d004l610" n="609">Aut studeat delectare aut prodesse vel in se</l>
                <l xml:id="d004l611" n="610">Virtutes habeat; quas compelluntur et ipsi</l>
                <l xml:id="d004l612" n="611">Commendare mali, et quamuis odere, verentur.</l>
                <l xml:id="d004l613" n="612">Sed prius illorum debet perpendere mores,</l>
                <l xml:id="d004l614" n="613">Queis placuisse volet. Namque est non una voluntas</l>
                <l xml:id="d004l615" n="614">Omnibus; hinc homines studia in diuersa feruntur.</l>
                <l xml:id="d004l616" n="615">Vsque adeo tribuit difformia semina nobis</l>
                <l xml:id="d004l617" n="616">Gignendo natura parens: quod displicet illi,</l>
                <l xml:id="d004l618" n="617">Hic amat; hic laudat quicquid damnatur ab illo.</l>
                <l xml:id="d004l619" n="618">Ergo non eadem sunt cunctis grata, nec omnes</l>
                <l xml:id="d004l620" n="619">Vtile idem cupiunt, eadem nec honesta requirunt.</l>
                <l xml:id="d004l621" n="620">Quare opus est nouisse prius quid cuique magis sit</l>
                <l xml:id="d004l622" n="621">Acceptum placeatque magis, ne fiat inane</l>
                <l xml:id="d004l623" n="622">Officium, cassusque labor, ne littus aretur,</l>
                <l xml:id="d004l624" n="623">Si forte aut iniucunda aut odiosa ferantur.</l>
                <l xml:id="d004l625" n="624">Hoc autem non difficile est cognoscere: sermo</l>
                <l xml:id="d004l626" n="625">Haud dubie ostendit mores animumque latentem.</l>
                <l xml:id="d004l627" n="626">Id quod amat crebro loquitur quisque atque libenter</l>
                <l xml:id="d004l628" n="627">Audit; multa domi poterunt quoque signa videri.</l>
                <l xml:id="d004l629" n="628">Nam cum vomeribus, stimulos, iuga, rastra, ligones</l>
                <l xml:id="d004l630" n="629">Agricolae seruare solent; arma horrida miles</l>
                <l xml:id="d004l631" n="630">Parietibus suspensa tenet; sed quisquis abundat</l>
                <l xml:id="d004l632" n="631">Codicibus, poterit merito studiosus haberi.</l>
                <l xml:id="d004l633" n="632">Sic de aliis dico; nimirum arcana resignat</l>
                <l xml:id="d004l634" n="633">Lingua manusque animi. Quare quaecumque placebunt</l>
                <l xml:id="d004l635" n="634">Efficere haec studeat, quisquis sibi quaerit amicos.</l>
                <l xml:id="d004l636" n="635">Obsequio generatur amor; sed maxima lucrum</l>
                <l xml:id="d004l637" n="636">Pars hominum sequitur, nummos et munera cuncti</l>
                <l xml:id="d004l638" n="637">Affectant, donis multi acquiruntur amici.</l>
                <l xml:id="d004l639" n="638">Verum talis amor non est durabilis, et quum</l>
                <l xml:id="d004l640" n="639">Deficit utilitas, fugit illico (praecipue si</l>
                <l xml:id="d004l641" n="640">Vlterior non ulla manet spes utile habendi)</l>
                <l xml:id="d004l642" n="641">Seruilis, fidusque parum. Tamen inueniuntur</l>
                <l xml:id="d004l643" n="642">Quidam, sed rari, acceptorum qui meritorum</l>
                <l xml:id="d004l644" n="643">Assidue memores non cessant semper amare.</l>
                <l xml:id="d004l645" n="644">Esto quod ingrati cessent; non proinde bonus vir,</l>
                <l xml:id="d004l646" n="645">Qui rarus veluti phoenix reperitur in orbe,</l>
                <l xml:id="d004l647" n="646">Multis prodesse ac pro viribus auxiliari</l>
                <l xml:id="d004l648" n="647">Debet desinere; est etenim via sola merendo</l>
                <l xml:id="d004l649" n="648">In coelum, perque hanc Alcides maximus olim</l>
                <l xml:id="d004l650" n="649">Incessit, multique alii, quorum inclita fama</l>
                <l xml:id="d004l651" n="650">Durat adhuc, nullum posthac moritura per aeuum.</l>
                <l xml:id="d004l652" n="651">Nempe Deo est similis vir dapsilis atque benignus.</l>
                <l xml:id="d004l653" n="652">Pars magna est etiam, quae delectabile quaerit.</l>
                <l xml:id="d004l654" n="653">Hinc et amant, quicumque sibi iucunda ministrant;</l>
                <l xml:id="d004l655" n="654">Praesertim pueri, iuuenes, nec non locupletes,</l>
                <l xml:id="d004l656" n="655">Gaudia sectantur, sectantur ludicra semper.</l>
                <l xml:id="d004l657" n="656">Sed nec talis amor verus vel firmus haberi</l>
                <l xml:id="d004l658" n="657">Debet; namque fugit, quum deficit ipsa voluptas,</l>
                <l xml:id="d004l659" n="658">Si modo non redeat vel non reditura putetur.</l>
                <l xml:id="d004l660" n="659">Est tamen interdum valde utilis atque per ipsum</l>
                <l xml:id="d004l661" n="660">Diuitias multi, multi accepere fauorem.</l>
                <l xml:id="d004l662" n="661">Delectare igitur studeat qui quaerit amari,</l>
                <l xml:id="d004l663" n="662">Dum neque quod iustum est neque transgrediatur honestum.</l>
                <l xml:id="d004l664" n="663">At prodesse modis et delectare duobus</l>
                <l xml:id="d004l665" n="664">Quisque potest, verbis ac rebus; tutius autem</l>
                <l xml:id="d004l666" n="665">Et leuius multo est verbis quam rebus amorem</l>
                <l xml:id="d004l667" n="666">Quaerere. Proinde opus est, quo id fiat noscere pacto.</l>
                <l xml:id="d004l668" n="667">Vtile si doceas quemquam moneasue loquendo,</l>
                <l xml:id="d004l669" n="668">Efficies, monstrando etiam quid prosit et obsit,</l>
                <l xml:id="d004l670" n="669">Quo nocitura modo vitentur et ipsa parentur</l>
                <l xml:id="d004l671" n="670">Commoda, in aduersis pro ipsorum orando salute,</l>
                <l xml:id="d004l672" n="671">Vel commendando vel pro ipsis grata petendo,</l>
                <l xml:id="d004l673" n="672">Quos in amore voles tibi iungere. Si cupis autem</l>
                <l xml:id="d004l674" n="673">Delectare aliquem verbis, laudato decenter</l>
                <l xml:id="d004l675" n="674">Ipsum resque suas; vel si quid gesserit unquam</l>
                <l xml:id="d004l676" n="675">Egregie, ne te pigeat laudando probare.</l>
                <l xml:id="d004l677" n="676">Nam sapiens aeque ac stoltus laudarier optat.</l>
                <l xml:id="d004l678" n="677">Interdum lepidis risumque mouentibus aures</l>
                <l xml:id="d004l679" n="678">Mulceto dictis, referendo siqua iocosa est</l>
                <l xml:id="d004l680" n="679">Fabula, vel si qua est vetus aut noua digna relatu</l>
                <l xml:id="d004l681" n="680">Historia, et demum si quid scis posse placere:</l>
                <l xml:id="d004l682" n="681">Non contradicas, imo assentire loquenti,</l>
                <l xml:id="d004l683" n="682">Sint non vera licet; quod si pudet illa fateri,</l>
                <l xml:id="d004l684" n="683">Tu saltem taceas; nam dissimulare tacendo</l>
                <l xml:id="d004l685" n="684">Maxima plerumque est prudentia. Viuere nescit,</l>
                <l xml:id="d004l686" n="685">Vt bene vulgus ait, qui nescit dissimulare.</l>
                <l xml:id="d004l687" n="686">Nonnunquam, mihi crede, nocet defendere verum.</l>
                <l xml:id="d004l688" n="687">Temporis atque loci proinde est seruanda hominumque</l>
                <l xml:id="d004l689" n="688">Conditio semper, ne quid te laedere possit.</l>
                <l xml:id="d004l690" n="689">Ast aliqui absentem malunt laudare, putantque</l>
                <l xml:id="d004l691" n="690">Id melius. Faciunt astute; talis enim laus</l>
                <l xml:id="d004l692" n="691">Gratior atque minus ficta et suspecta videtur.</l>
                <l xml:id="d004l693" n="692">Quippe solent multi praesentem extollere dictis,</l>
                <l xml:id="d004l694" n="693">Semper adulantes, ut veri habeantur amici;</l>
                <l xml:id="d004l695" n="694">Ast, ubi terga abiens vertit, mordaciter urgent</l>
                <l xml:id="d004l696" n="695">Absentem, et rident. Non valde est fidere tutum</l>
                <l xml:id="d004l697" n="696">Laudanti coram; mos est hic mancipiorum.</l>
                <l xml:id="d004l698" n="697">Non deerunt autem, referant qui singula, plures</l>
                <l xml:id="d004l699" n="698">Aut unus saltem, fueris quaecumque locutus,</l>
                <l xml:id="d004l700" n="699">Vel bona vel mala sint: multus delator ubique est.</l>
                <l xml:id="d004l701" n="700">Hic te laudauit, dicet, vel vituperauit.</l>
                <l xml:id="d004l702" n="701">Sed tamen, ut paucis liceat concludere verum,</l>
                <l xml:id="d004l703" n="702">Non magis est gratum cunctis et amabile quicquam,</l>
                <l xml:id="d004l704" n="703">Moribus ingenuis integroque ordine vitae.</l>
                <l xml:id="d004l705" n="704">Hoc plus diuitiis, plus cognitione probatur.</l>
                <l xml:id="d004l706" n="705">Namque malus, quanquam doctrina et rebus abundet,</l>
                <l xml:id="d004l707" n="706">Neutique diligitur. Vitiis odiosius est nil.</l>
                <l xml:id="d004l708" n="707">Si bonus atque probus fueris, vel amabere vel te</l>
                <l xml:id="d004l709" n="708">Non odio saltem (velut arbitror) ullus habebit.</l>
                <l xml:id="d004l710" n="709">Est autem vetus auctorum sententia, mores</l>
                <l xml:id="d004l711" n="710">Quod similes, simile et studium, sunt fomes amorum;</l>
                <l xml:id="d004l712" n="711">Sic vanus vanum, studiosus sic studiosum</l>
                <l xml:id="d004l713" n="712">Diligit, et socios adeunt animalia coetus.</l>
                <l xml:id="d004l714" n="713">Hoc non inficior; nam quo iungentur amore</l>
                <l xml:id="d004l715" n="714">Hi quibus est mens diuersa et diuersa voluntas,</l>
                <l xml:id="d004l716" n="715">Cum sit amicorum cupere et contemnere id ipsum?</l>
                <l xml:id="d004l717" n="716">Sed sceleratorum cito foedera dissoluuntur,</l>
                <l xml:id="d004l718" n="717">Stultorumque breui commercia tempore durant;</l>
                <l xml:id="d004l719" n="718">Nam propria utilitas quam quisque requirit iniquus</l>
                <l xml:id="d004l720" n="719">Per fas et nefas, et saeua cupido nocendi</l>
                <l xml:id="d004l721" n="720">Quam malus omnis habet pariterque superbia et ira,</l>
                <l xml:id="d004l722" n="721">Stultorum fidae comites, accendere bilem,</l>
                <l xml:id="d004l723" n="722">Bella mouere solent. Amor est durabilis ille</l>
                <l xml:id="d004l724" n="723">Dumtaxat, cuicumque dedit fundamina virtus,</l>
                <l xml:id="d004l725" n="724">Quem genuit probitas; amor hic pia pectora tantum,</l>
                <l xml:id="d004l726" n="725">Sincerosque animos aeterno glutine firmat,</l>
                <l xml:id="d004l727" n="726">Et naturali pluris faciendus amore est,</l>
                <l xml:id="d004l728" n="727">Quo genitum et generans, et ab uno sanguine creti</l>
                <l xml:id="d004l729" n="728">Mutuo se obseruant et amant. Nam saepe parentes</l>
                <l xml:id="d004l730" n="729">Oderunt nati, oderunt sua pignora patres.</l>
                <l xml:id="d004l731" n="730">Germano insidias germanus saepe parauit;</l>
                <l xml:id="d004l732" n="731">At nunquam verus Pyladae insidiatur Orestes,</l>
                <l xml:id="d004l733" n="732">Nec Pylades mortem curat, modo prosit Oresti.</l>
                <l xml:id="d004l734" n="733">Sed dubium est fierine ullo conamine possit,</l>
                <l xml:id="d004l735" n="734">Vt nos omnis amet populus, iustique malique.</l>
                <l xml:id="d004l736" n="735">Nempe amor in plures diuisus debilior fit,</l>
                <l xml:id="d004l737" n="736">Fortior in paucos; unita potentior est vis</l>
                <l xml:id="d004l738" n="737">Quaelibet, at partes in plures secta peribit.</l>
                <l xml:id="d004l739" n="738">Recte igitur dicunt, raros tibi quaere sodales;</l>
                <l xml:id="d004l740" n="739">Difficile est etenim cum multis viuere posse,</l>
                <l xml:id="d004l741" n="740">Et conuersari assidue, quae maxime amicos</l>
                <l xml:id="d004l742" n="741">Res decet: a multisque fides negat ipsa teneri,</l>
                <l xml:id="d004l743" n="742">Cum paucis habitat potius. Non ergo fideles</l>
                <l xml:id="d004l744" n="743">Esse tibi multos credas; nec dilige vulgus,</l>
                <l xml:id="d004l745" n="744">Nec te vulgus amet; comes est discordia vulgi.</l>
                <l xml:id="d004l746" n="745">Cum paucis pax laeta manet; turba omnis abesto;</l>
                <l xml:id="d004l747" n="746">Namque a turbando nomen sibi turba recepit.</l>
                <l xml:id="d004l748" n="747">Paucos atque bonos tibi delige, cum quibus aeuum</l>
                <l xml:id="d004l749" n="748">Ducere securus valeas et lite remota.</l>
                <l xml:id="d004l750" n="749">Vt non ergo potes multos vehementer amare,</l>
                <l xml:id="d004l751" n="750">Sic tu non potes a multis vehementer amari.</l>
                <l xml:id="d004l752" n="751">Nam qui non amat, is nullo fit dignus amore.</l>
                <l xml:id="d004l753" n="752">Est alius ciuilis amor, communis et omni</l>
                <l xml:id="d004l754" n="753">Praestandus populo, quo quisque bonusque malusque</l>
                <l xml:id="d004l755" n="754">Diligier debet, quum nulla ex parte nocemus</l>
                <l xml:id="d004l756" n="755">Factis aut dictis cuiquam, quum taliter ipsi</l>
                <l xml:id="d004l757" n="756">Viuimus, ut nemo merito nos carpere possit;</l>
                <l xml:id="d004l758" n="757">Quum sumus erga omnes blandi vultuque benigno</l>
                <l xml:id="d004l759" n="758">Quemque salutamus, laudamus, honorificamus.</l>
                <lb/>
                <l xml:id="d004l760" n="759">Ipsum quando potes tu contra ulciscere iuste.</l>
                <l xml:id="d004l761" n="760">Sin tibi non licet hoc, inclusum corde dolorem</l>
                <l xml:id="d004l762" n="761">Dissimula atque tace, ne deteriora subinde</l>
                <l xml:id="d004l763" n="762">Damna feras. Stultum est hostem irritare potentem</l>
                <l xml:id="d004l764" n="763">Atque malum maius tumidis sibi quaerere verbis.</l>
                <l xml:id="d004l765" n="764">Expectat tempus sapiens iramque coercet:</l>
                <l xml:id="d004l766" n="765">Saepe etiam utiliter cedit, placidisque furentem</l>
                <l xml:id="d004l767" n="766">Demulcet dictis et dulcibus allicit hostem</l>
                <l xml:id="d004l768" n="767">Blanditiis, donec deceptum in retia mittat.</l>
                <l xml:id="d004l769" n="768">Callidus indomitum pullum sic vincit equiso,</l>
                <l xml:id="d004l770" n="769">Sic insueta boui sensim iuga ponit arator,</l>
                <l xml:id="d004l771" n="770">Sic trahitis Cybeles torui sarraca leones,</l>
                <l xml:id="d004l772" n="771">Sicque ferae tigres Bacchi paretis habenis.</l>
                <l xml:id="d004l773" n="772">Nimirum magna est prudentia vincere blande</l>
                <l xml:id="d004l774" n="773">Atque animi ad tempus pressum celare dolorem.</l>
                <l xml:id="d004l775" n="774">Hoc aliud quoque seruandum est: quocumque manebis</l>
                <l xml:id="d004l776" n="775">In coetu, laxes ne turpiter ora cachinnis,</l>
                <l xml:id="d004l777" n="776">Sed, quum opus est, parco moderatoque utere risu.</l>
                <l xml:id="d004l778" n="777">Nempe est inualidae mentis capitisque minuti</l>
                <l xml:id="d004l779" n="778">Indicium ridere nimis; contra esse seuerum</l>
                <l xml:id="d004l780" n="779">Semper inhumani est animi; fuge cautus utrumque</l>
                <l xml:id="d004l781" n="780">Atque tene medium: medio sedet inclyta virtus.</l>
                <l xml:id="d004l782" n="781">Non volo te scurram, sed, si potes, esto facetus.</l>
                <l xml:id="d004l783" n="782">Iam videor dixisse satis, iam iussa peregi</l>
                <l xml:id="d004l784" n="783">Propter quae imperio matris descendimus ad te.</l>
                <l xml:id="d004l785" n="784">Nunc tempus remeare monet locaque infima mundi</l>
                <l xml:id="d004l786" n="785">Deserere et superas volitando reuisere sedes,</l>
                <l xml:id="d004l787" n="786">Vnde ego tellurem soleo spectare frequenter,</l>
                <l xml:id="d004l788" n="787">Admirans adeo paruam minimamque videri,</l>
                <l xml:id="d004l789" n="788">Exiguique instar pomi pendere rotundam</l>
                <l xml:id="d004l790" n="789">Aeris in medio, fultam molimine nullo,</l>
                <l xml:id="d004l791" n="790">Atque suo tantum libratam pondere; cerno</l>
                <l xml:id="d004l792" n="791">Inde etiam Oceanum totas circumdare terras,</l>
                <l xml:id="d004l793" n="792">Perque ipsas flexo, velut anguis, serpere cursu</l>
                <l xml:id="d004l794" n="793">Nerea coeruleum, modici sub imagine riui.</l>
                <l xml:id="d004l795" n="794">Inde Padus, Tanas, Ganges, Histerque videntur</l>
                <l xml:id="d004l796" n="795">Agrorum fossae, quoties implentur ab imbre.</l>
                <l xml:id="d004l797" n="796">Quumque tua aspicio, quamuis ingentia, Nile,</l>
                <l xml:id="d004l798" n="797">Ostia tam longe, septem reor esse canales.</l>
                <l xml:id="d004l799" n="798">Saepe etiam video telis pugnare coruscis</l>
                <l xml:id="d004l800" n="799">Agmina, purpureoque undantes sanguine campos;</l>
                <l xml:id="d004l801" n="800">Et stolidos Reges, bona dum fugitiua sequuntur,</l>
                <l xml:id="d004l802" n="801">Seque putant non posse mori, diuersa mouere</l>
                <l xml:id="d004l803" n="802">Praelia et insontes populos opponere morti</l>
                <l xml:id="d004l804" n="803">Tradereque inuitis spectacula tristia Diuis.</l>
                <l xml:id="d004l805" n="804">Inde etiam mutare locum freta, flumina, fontes</l>
                <l xml:id="d004l806" n="805">Aspicio: fieri valles ex montibus altis,</l>
                <l xml:id="d004l807" n="806">Inque altos montes imas consurgere valles</l>
                <l xml:id="d004l808" n="807">Temporis anfractu longo et nemora alta secari</l>
                <l xml:id="d004l809" n="808">Vomeribus cultisque prius succrescere siluas,</l>
                <l xml:id="d004l810" n="809">Oppida transferri huc illuc et cuncta nouari.</l>
                <l xml:id="d004l811" n="810">Felix cui talem speculam contingit habere,</l>
                <l xml:id="d004l812" n="811">Vnde Asiam mollem videat Libyenque ferocem</l>
                <l xml:id="d004l813" n="812">Europamque armis et fertilitate superbam,</l>
                <l xml:id="d004l814" n="813">Inque ipsis varias gentes, quos Carcinus urit</l>
                <l xml:id="d004l815" n="814">Aethiopas, primoque Indos sub sole iacentes,</l>
                <l xml:id="d004l816" n="815">Getulos, Nomadasque agiles, Cilicasque rapaces,</l>
                <l xml:id="d004l817" n="816">Sauromatas, Parthosque arcu pugnare peritos,</l>
                <l xml:id="d004l818" n="817">Thuriferos Arabas, Thracas, validosque Arimaspas,</l>
                <l xml:id="d004l819" n="818">Hispanos, Italos, Gallos, frigidosque Britannos,</l>
                <l xml:id="d004l820" n="819">Totque alios populos, quos supra, quum rediit sol,</l>
                <l xml:id="d004l821" n="820">Aut, quum decessit, radius illuminat infra.</l>
                <l xml:id="d004l822" n="821">Nonne illuc velles conscendere posse, liceret</l>
                <l xml:id="d004l823" n="822">Hoc si mortali cuiquam, nisi membra grauarent</l>
                <l xml:id="d004l824" n="823">Te tua? sed nobis tantum conceditur istud</l>
                <l xml:id="d004l825" n="824">Coelicolis, quibus est concretum ex aethere puro,</l>
                <l xml:id="d004l826" n="825">Non elementorum primorum pondere corpus:</l>
                <l xml:id="d004l827" n="826">Vnde feras, donec tandem sit morte solutus</l>
                <l xml:id="d004l828" n="827">Spiritus. Interea valeas, iam separor abs te. "</l>
                <l xml:id="d004l829" n="828">Protinus his dictis me respondere parantem</l>
                <l xml:id="d004l830" n="829">Deseruit; nec non ventis velocior ipsis,</l>
                <l xml:id="d004l831" n="830">Digrediens iterum coelestia templa petiuit.</l>
            </div1>
            <div1 xml:id="d005" type="section" decls="#md" met="H">
                <head>
                    <title>5</title>
                    <abbr>5</abbr>
                    <bibl source="digital">Daniela  Marrone</bibl>
                </head>
                <p xml:id="d005l1" n="0|1">Leo</p>
                <lb/>
                <l xml:id="d005l2" n="1">Non ego diuitias Arabum rubriue lapillos</l>
                <l xml:id="d005l3" n="2">Aequoris insignes cupio, nec quicquid Iberus</l>
                <l xml:id="d005l4" n="3">Amne Tagus rutilante vehit populosue superbos</l>
                <l xml:id="d005l5" n="4">Sceptrigera domitare manu: non fata dedere</l>
                <l xml:id="d005l6" n="5">Talia, nec doleo nobis non fata dedisse.</l>
                <l xml:id="d005l7" n="6">Nam bonus atque malus nullo discrimine diues</l>
                <l xml:id="d005l8" n="7">Esse potest auroque potens. Plerumque videmus</l>
                <l xml:id="d005l9" n="8">Expertes animi indignos diademate crines</l>
                <l xml:id="d005l10" n="9">Cingere Sarranoque ample vestirier ostro.</l>
                <l xml:id="d005l11" n="10">Illa mihi vellem mundi concederet auctor</l>
                <l xml:id="d005l12" n="11">Quae nec habere valent praui neque mentis egentes,</l>
                <l xml:id="d005l13" n="12">Quae verum efficiunt hominem Diuisque propinquum.</l>
                <l xml:id="d005l14" n="13">Iupiter omnipotens, abs te sapientia quare</l>
                <l xml:id="d005l15" n="14">Aut nulli aut adeo paucis donatur? ubique</l>
                <l xml:id="d005l16" n="15">Formosos reperire licet; robustus ubique</l>
                <l xml:id="d005l17" n="16">Nascitur, et diues: contra rarissima tellus</l>
                <l xml:id="d005l18" n="17">Qui sapiat quenquam tam vasto gignit in orbe.</l>
                <l xml:id="d005l19" n="18">Num melius fortasse putas et dignius, esse</l>
                <l xml:id="d005l20" n="19">Stultorum regem ac dominum? nempe illa potestas</l>
                <l xml:id="d005l21" n="20">Nobilior, sub qua positi sunt nobiliores.</l>
                <l xml:id="d005l22" n="21">Dignius est certe castris aut urbibus amplis,</l>
                <l xml:id="d005l23" n="22">Quam stabulis aut armentis gregibusue praeesse.</l>
                <l xml:id="d005l24" n="23">Forsitan hoc facis, ut tibi sint mortalia ludo</l>
                <l xml:id="d005l25" n="24">Facta, et habes hominem pro scurra. Nempe videtur</l>
                <l xml:id="d005l26" n="25">Vita hominum nihil esse aliud quam fabula quaedam.</l>
                <l xml:id="d005l27" n="26">Vtque mouet nobis imitatrix simia risum,</l>
                <l xml:id="d005l28" n="27">Sic nos coelicolis, quoties ceruice superba</l>
                <l xml:id="d005l29" n="28">Ventosi gradimur, quoties titubante cerebro</l>
                <l xml:id="d005l30" n="29">Diuitias nimium, nimium affectamus honores,</l>
                <l xml:id="d005l31" n="30">Spiramusque acres piperosis naribus auras,</l>
                <l xml:id="d005l32" n="31">Grandia iactantes et grandia multa minantes.</l>
                <l xml:id="d005l33" n="32">Qui mimus, quae scena datur, quum sceptra tenentem</l>
                <l xml:id="d005l34" n="33">Atque coronatum bubonem asinumque verendum</l>
                <l xml:id="d005l35" n="34">Aspiciunt alto in solio sublime sedentem,</l>
                <l xml:id="d005l36" n="35">Spernentemque alios omnes (sit caetera tanquam</l>
                <l xml:id="d005l37" n="36">Turba hominum sine mente pecus) Dominumque volentem</l>
                <l xml:id="d005l38" n="37">Dici et adorari et pedibus sibi basia figi?</l>
                <l xml:id="d005l39" n="38">Nec videt insanus quid sit, quam friuolus et quam</l>
                <l xml:id="d005l40" n="39">Turgenti bullae similis pappoque volanti.</l>
                <l xml:id="d005l41" n="40">Non ego sum talis nec prorsus talia curo.</l>
                <l xml:id="d005l42" n="41">At vos, aetherei ciues, quibus esse beatis</l>
                <l xml:id="d005l43" n="42">Contingit solis, quibus est aeterna voluptas,</l>
                <l xml:id="d005l44" n="43">Humanas si forte preces attenditis, et si</l>
                <l xml:id="d005l45" n="44">Non penitus miseros homines auertitis, oro</l>
                <l xml:id="d005l46" n="45">Egregiam puramque mihi concedite mentem,</l>
                <l xml:id="d005l47" n="46">A falso verum discernere quae sciat apte,</l>
                <l xml:id="d005l48" n="47">Quae bona cognoscat vera et contraria veris;</l>
                <l xml:id="d005l49" n="48">Ne stultus fugienda sequar fugiamue sequenda.</l>
                <l xml:id="d005l50" n="49">Nam si mortali cuiquam licet esse beato,</l>
                <l xml:id="d005l51" n="50">Arbitror hoc pacto fieri me posse beatum.</l>
                <l xml:id="d005l52" n="51">Sed fallor, mecumque omnes qui talia credunt.</l>
                <l xml:id="d005l53" n="52">Nemo etenim felix est aut fuit aut erit unquam,</l>
                <l xml:id="d005l54" n="53">Non si possideat totum ditissimus orbem,</l>
                <l xml:id="d005l55" n="54">Non si plus sapiat quam quiuis natus in orbe.</l>
                <l xml:id="d005l56" n="55">Sed dubitat fortasse aliquis, nisi pagina praesens</l>
                <l xml:id="d005l57" n="56">Id firma ratione probet: quare aspice libri</l>
                <l xml:id="d005l58" n="57">Huius materiam, quicumque hoc discere quaeris,</l>
                <l xml:id="d005l59" n="58">Qua melius poterunt te carmina nostra docebunt.</l>
                <l xml:id="d005l60" n="59">Pandite, Pierides, vestro sacra ostia vati,</l>
                <l xml:id="d005l61" n="60">Et satiate auidum scatebris Parnassidos undae,</l>
                <l xml:id="d005l62" n="61">Secretos reserate aditus, ostendite verum;</l>
                <l xml:id="d005l63" n="62">Vos etenim nostis quicquid fuit aut erit aut est.</l>
                <l xml:id="d005l64" n="63">Principio expediam, quis felix atque beatus</l>
                <l xml:id="d005l65" n="64">Debeat a nobis haud falso nomine dici;</l>
                <l xml:id="d005l66" n="65">Post hoc progrediar, quo me deducet Apollo.</l>
                <l xml:id="d005l67" n="66">Dico igitur, solus felix est iure vocandus</l>
                <l xml:id="d005l68" n="67">Is quicumque bonum summum iam possidet. At non</l>
                <l xml:id="d005l69" n="68">Omnes hoc norunt vere, cum quilibet illud</l>
                <l xml:id="d005l70" n="69">Quod sibi plus placeat melius putet. Hordea mulus</l>
                <l xml:id="d005l71" n="70">Aut asinus pluris quam lauti obsonia rhombi,</l>
                <l xml:id="d005l72" n="71">Quam leporis clunes, quam turdos aestimat assos.</l>
                <l xml:id="d005l73" n="72">Sic et auarus opes, sic ambitiosus honores,</l>
                <l xml:id="d005l74" n="73">Sic Venerem mollis super omnia laudat et optat.</l>
                <l xml:id="d005l75" n="74">Heu mihi quam pauci possunt dignoscere verum!</l>
                <l xml:id="d005l76" n="75">Quam densa errorum caligine nostra premuntur</l>
                <l xml:id="d005l77" n="76">Iudicia! id propter, quod paucis integra mens est.</l>
                <l xml:id="d005l78" n="77">Quisque, ut habet mores, ita iudicat atque ita fatur.</l>
                <l xml:id="d005l79" n="78">Sed bona sunt quaedam per se, quae tempore nullo</l>
                <l xml:id="d005l80" n="79">Esse mala, et nullo quae tempore laedere possunt.</l>
                <l xml:id="d005l81" n="80">Sunt etiam quaedam non per se, quae modo prosunt,</l>
                <l xml:id="d005l82" n="81">Nonnunquam officiunt; haec sunt bona corporis, atque</l>
                <l xml:id="d005l83" n="82">Externa. Vsus enim causa est ut sint bona vel non.</l>
                <l xml:id="d005l84" n="83">Vt si quis patriam natiuo robore seruet,</l>
                <l xml:id="d005l85" n="84">Esse bonum robur dicetur; sed noceat si</l>
                <l xml:id="d005l86" n="85">Indigenis, ciuesque suos hoc robore perdat,</l>
                <l xml:id="d005l87" n="86">Esse malum rursus robur censebitur ipsum.</l>
                <l xml:id="d005l88" n="87">Sic de diuitiis et honoribus imperiisque</l>
                <l xml:id="d005l89" n="88">Et cunctis aliis dico. Quin talia propter</l>
                <l xml:id="d005l90" n="89">Saepe perit, quamquam utatur possessor honeste.</l>
                <l xml:id="d005l91" n="90">Sic obsunt sua mella apibus, sic inguina fibro.</l>
                <l xml:id="d005l92" n="91">Haec eadem fugiunt rapidi ceu fluminis unda,</l>
                <l xml:id="d005l93" n="92">Nec stant certa diu dubioque errore vagantur,</l>
                <l xml:id="d005l94" n="93">Summa bona idcirco non sunt; nec quisquis abundat</l>
                <l xml:id="d005l95" n="94">Talibus esse potest vere diciue beatus.</l>
                <l xml:id="d005l96" n="95">Imo etiam si quis plene vult vera fateri,</l>
                <l xml:id="d005l97" n="96">Non bona sunt, quaecumque valent prodesse et obesse.</l>
                <l xml:id="d005l98" n="97">Nam sic esse bonum poteris censere venenum,</l>
                <l xml:id="d005l99" n="98">Cum saepe ex ipso fiat medicina salubris;</l>
                <l xml:id="d005l100" n="99">Et nil esse malum toto inuenietur in orbe,</l>
                <l xml:id="d005l101" n="100">Cum res nulla adeo sit praua et noxia, quae non</l>
                <l xml:id="d005l102" n="101">Possit prodesse interdum atque afferre salutem.</l>
                <l xml:id="d005l103" n="102">Illa autem bona quae sunt per se et semper habentem</l>
                <l xml:id="d005l104" n="103">Felicem efficiunt; sed quae sint talia, non est</l>
                <l xml:id="d005l105" n="104">Omnibus explicitum; quare hic quaerenda sagaci</l>
                <l xml:id="d005l106" n="105">Sedulitate mihi sunt, aspirante Minerua.</l>
                <l xml:id="d005l107" n="106">Atqui aliquis dicet, non res haec ardua scitu est;</l>
                <l xml:id="d005l108" n="107">Nam cum fortunae non sint et corporis, ergo</l>
                <l xml:id="d005l109" n="108">Sunt animi bona, quae nos reddunt sola beatos.</l>
                <l xml:id="d005l110" n="109">Dictum hoc est aliquid, sed nondum missa sagitta</l>
                <l xml:id="d005l111" n="110">Perfecte potuit signum tetigisse petitum;</l>
                <l xml:id="d005l112" n="111">Vnde prius quaedam communia dicere oportet,</l>
                <l xml:id="d005l113" n="112">Quae monstrent iter, obscura ut funalia nocte.</l>
                <l xml:id="d005l114" n="113">Omne quod est, opus est aut est operatio quaedam</l>
                <l xml:id="d005l115" n="114">Aut operans; sed opus quendam finem esse fatemur.</l>
                <l xml:id="d005l116" n="115">Principium est operans, medium est operatio. Quod sit</l>
                <l xml:id="d005l117" n="116">Horum nobilius meliusue requirere refert.</l>
                <l xml:id="d005l118" n="117">Omne mouens moto, quantum sunt talia, semper</l>
                <l xml:id="d005l119" n="118">Dignius est; patet hoc. Mouet autem finis agentem;</l>
                <l xml:id="d005l120" n="119">Nam quis agit, nisi finem animo conceperit ante?</l>
                <l xml:id="d005l121" n="120">Ergo est nobilior; nec non operatio fine</l>
                <l xml:id="d005l122" n="121">Vilior, hac eadem poterit ratione probari;</l>
                <l xml:id="d005l123" n="122">Proinde bonum summum finem quendam esse putandum est.</l>
                <l xml:id="d005l124" n="123">Optimus est autem non omnis finis; at ille</l>
                <l xml:id="d005l125" n="124">Dumtaxat, quisquis cunctorum est ultimus, ad quem</l>
                <l xml:id="d005l126" n="125">Omnes procedunt alii recto ordine fines,</l>
                <l xml:id="d005l127" n="126">Omnia ceu currunt in vastum flumina pontum.</l>
                <l xml:id="d005l128" n="127">Quippe ad perfectum imperfectum tendere par est,</l>
                <l xml:id="d005l129" n="128">Et fieri propter melius quod deterius sit;</l>
                <l xml:id="d005l130" n="129">Non aliter bonus ac rectus seruabitur ordo.</l>
                <l xml:id="d005l131" n="130">Ergo id quod rerum cunctarum est ultima finis,</l>
                <l xml:id="d005l132" n="131">Eximium esse bonum et summum primumque necesse est.</l>
                <l xml:id="d005l133" n="132">Praeterea rerum quas ingens continet orbis</l>
                <l xml:id="d005l134" n="133">Absque anima quaedam sunt, et viuentia quaedam.</l>
                <l xml:id="d005l135" n="134">Ast ea quae viuunt, aliis sunt nobiliora.</l>
                <l xml:id="d005l136" n="135">Viuere proinde opus est, quicquid laus prima bonorum est.</l>
                <l xml:id="d005l137" n="136">Illorum quoque quae viuunt quaedam ratione</l>
                <l xml:id="d005l138" n="137">Prorsus egent, iisdemque uti sermone negatum est.</l>
                <l xml:id="d005l139" n="138">Ast aliis sermone uti ac ratione tributum est.</l>
                <l xml:id="d005l140" n="139">Nobiliora ideo sunt haec, sunt et meliora.</l>
                <l xml:id="d005l141" n="140">Ergo bonum summum perfecto more loquetur,</l>
                <l xml:id="d005l142" n="141">Perfectae rationis erit. Compluribus autem</l>
                <l xml:id="d005l143" n="142">Ex his quae possunt uti ratione loquique,</l>
                <l xml:id="d005l144" n="143">Plena voluptatis vita est; sed plena laboris</l>
                <l xml:id="d005l145" n="144">Est aliis etiam compluribus, at meliora</l>
                <l xml:id="d005l146" n="145">Sunt quaecumque hilari vita dulcique fruuntur.</l>
                <l xml:id="d005l147" n="146">Ergo boni summi laetissima vita putanda est.</l>
                <l xml:id="d005l148" n="147">Illorum vero quae viuunt dulciter annos</l>
                <l xml:id="d005l149" n="148">Post paucos pereunt quaedam; sed longa quibusdam</l>
                <l xml:id="d005l150" n="149">Fila trahunt Parcae; quibus est diuturnior aetas</l>
                <l xml:id="d005l151" n="150">Pluris erunt; quare longissima saecula viuit</l>
                <l xml:id="d005l152" n="151">Illud, quodcumque est cunctorum summa bonorum.</l>
                <l xml:id="d005l153" n="152">Hoc autem vocitare Deum, vocitare Tonantem</l>
                <l xml:id="d005l154" n="153">Atque Iouem, mortale genus solet. Ille tremendo</l>
                <l xml:id="d005l155" n="154">Cum strepitu vibrat fractis de nubibus ignem;</l>
                <l xml:id="d005l156" n="155">Ille ciet nigros imbres et fortia mittit</l>
                <l xml:id="d005l157" n="156">Flamina, quae vastis cum fluctibus Amphitriten</l>
                <l xml:id="d005l158" n="157">Funditus euersam clamosa ad littora pellant</l>
                <l xml:id="d005l159" n="158">Ac terram quatiant imis inclusa cauernis,</l>
                <l xml:id="d005l160" n="159">Vnde arces quandoque ruunt atque oppida tota.</l>
                <l xml:id="d005l161" n="160">Sed fortasse aliquis dubitat, si Iupiter iste</l>
                <l xml:id="d005l162" n="161">(Quem summum esse bonum iam dixi) est finis, eundem</l>
                <l xml:id="d005l163" n="162">Quoddam opus esse patet, veluti diuisimus ante;</l>
                <l xml:id="d005l164" n="163">Nec non principium mediumque habuisse fatendum est.</l>
                <l xml:id="d005l165" n="164">Id vero nemo sapiens existimat; imo</l>
                <l xml:id="d005l166" n="165">Semper erit semperque fuit; nec terminus illi</l>
                <l xml:id="d005l167" n="166">Esse potest: hic cuncta facit nec factus ab ullo est.</l>
                <l xml:id="d005l168" n="167">Nil fuit ante ipsum, post ipsum prorsus erit nil.</l>
                <l xml:id="d005l169" n="168">At nos huic dubio sic respondemus: agentem</l>
                <l xml:id="d005l170" n="169">Primum cunctarum rerum, totius et orbis</l>
                <l xml:id="d005l171" n="170">Dicimus esse Deum; finemque putamus eundem</l>
                <l xml:id="d005l172" n="171">Cunctarum pariter rerum, totius et orbis;</l>
                <l xml:id="d005l173" n="172">Non tamen idcirco esse opus ipsum credere fas est.</l>
                <l xml:id="d005l174" n="173">Quandoquidem non est opus omnis finis, agensque</l>
                <l xml:id="d005l175" n="174">Non hoc praecipue quaerit; sed cogitat ultra</l>
                <l xml:id="d005l176" n="175">Quiddam aliud melius. Veluti qui fabricat arcam,</l>
                <l xml:id="d005l177" n="176">Non hanc praecipue ut faciat fabricando laborat;</l>
                <l xml:id="d005l178" n="177">Ast ut eam vendat vel quicquam seruet in ipsa.</l>
                <l xml:id="d005l179" n="178">Quanto est posterior, tanto est praestantior omnis</l>
                <l xml:id="d005l180" n="179">Finis et ad melius quae sunt peiora feruntur.</l>
                <l xml:id="d005l181" n="180">Sic Deus est finis postremus et ultimus, in quem</l>
                <l xml:id="d005l182" n="181">Omnia contendunt, propter quem mundus et omnis</l>
                <l xml:id="d005l183" n="182">Res mundi est; siquidem propter se ipse omnia fecit.</l>
                <l xml:id="d005l184" n="183">Non propter nos, ut soliti sunt dicere quidam</l>
                <l xml:id="d005l185" n="184">Clamando in templis doctores stultitiarum,</l>
                <l xml:id="d005l186" n="185">Et deceptores vulgi errorumque magistri,</l>
                <l xml:id="d005l187" n="186">Insanos homines ex stultis efficientes.</l>
                <l xml:id="d005l188" n="187">Nam quae nobilitas aut quae sapientia nostra est,</l>
                <l xml:id="d005l189" n="188">Quae nostra est probitas, propter quam condere mundum</l>
                <l xml:id="d005l190" n="189">Debuerit tantus Princeps? nos undique pleni</l>
                <l xml:id="d005l191" n="190">Criminibus stultique sumus; vix unus in orbe est,</l>
                <l xml:id="d005l192" n="191">Quem vel auaritiae pestis vel foeda libido</l>
                <l xml:id="d005l193" n="192">Non premat aut quem non ventosa superbia vexet,</l>
                <l xml:id="d005l194" n="193">Quem non praecipitem trahat ira aut caeca voluptas.</l>
                <l xml:id="d005l195" n="194">Ergo quibus meritis nostris motum esse putamus</l>
                <l xml:id="d005l196" n="195">Tam magnum artificem, ut pro nobis cuncta crearit,</l>
                <l xml:id="d005l197" n="196">Frugiferas terras, fluidum mare, stelliferumque</l>
                <l xml:id="d005l198" n="197">Aethera, sed forsan dices, nos ipse benignus</l>
                <l xml:id="d005l199" n="198">Diligit immeritos; stultum est hoc credere. Nam quis</l>
                <l xml:id="d005l200" n="199">Diligit immeritos, nisi demens? praeterea, quae</l>
                <l xml:id="d005l201" n="200">Sunt tam dissimilis naturae quomodo possunt</l>
                <l xml:id="d005l202" n="201">Sese diligere? est etenim Deus omnia vincens</l>
                <l xml:id="d005l203" n="202">Saecula, cui nullus finis, nulla extat origo;</l>
                <l xml:id="d005l204" n="203">Cunctarum tamen est rerum finisque et origo,</l>
                <l xml:id="d005l205" n="204">Optimus, omnipotens, immensus, quo melius nil,</l>
                <l xml:id="d005l206" n="205">Et quo nil maius, nil excellentius usquam</l>
                <l xml:id="d005l207" n="206">Esse potest, qui re nulla indiget et tamen ipso</l>
                <l xml:id="d005l208" n="207">Omnia egent, qui cuncta videt, nec cernitur ulli,</l>
                <l xml:id="d005l209" n="208">Omne bonum in sese retinens expersque malorum.</l>
                <l xml:id="d005l210" n="209">Contra nos miseri foedo de semine nati</l>
                <l xml:id="d005l211" n="210">Ad planctum et lacrymas, ad mille pericula, semper</l>
                <l xml:id="d005l212" n="211">Aut his aut illis morbis affligimur, aeuum</l>
                <l xml:id="d005l213" n="212">Degentes breue et incertum, plenumque laboris.</l>
                <l xml:id="d005l214" n="213">Heu quibus errorum tenebris versamur! et omnes</l>
                <l xml:id="d005l215" n="214">Quam sumus exiguae mentis, quam saepe malignis</l>
                <l xml:id="d005l216" n="215">Casibus impliciti! nunc haec nunc illa dolemus,</l>
                <l xml:id="d005l217" n="216">Innumeris tantum vitiis et fraude potentes,</l>
                <l xml:id="d005l218" n="217">Qui postquam passi fuimus mala plurima, tandem</l>
                <l xml:id="d005l219" n="218">Angustam et miseram et sceleratam linquere vitam</l>
                <l xml:id="d005l220" n="219">Cogimur, et putri deponere membra sepulchro,</l>
                <l xml:id="d005l221" n="220">Mox carne absumpta fieri sine nomine puluis.</l>
                <l xml:id="d005l222" n="221">Ergo inter nos atque Deum distantia maior</l>
                <l xml:id="d005l223" n="222">Quam si collatus fuerit pulex elephanto.</l>
                <l xml:id="d005l224" n="223">Quis tam distantes nodus coniunget amoris?</l>
                <l xml:id="d005l225" n="224">Numquid amore potest elephas cum pulice iungi?</l>
                <l xml:id="d005l226" n="225">Nempe inter similes amor et concordia, contra</l>
                <l xml:id="d005l227" n="226">Inter dissimiles odium et discordia regnant,</l>
                <l xml:id="d005l228" n="227">Vel saltem nec magna fides nec gratia magna est.</l>
                <l xml:id="d005l229" n="228">Hinc aliqui, quos esse iubet lex nostra profanos,</l>
                <l xml:id="d005l230" n="229">Haereticosque vocant collegia tecta cucullis,</l>
                <l xml:id="d005l231" n="230">Nos esse insanos aiunt crassique cerebri,</l>
                <l xml:id="d005l232" n="231">Speramus quoniam coelum et consortia Diuum,</l>
                <l xml:id="d005l233" n="232">Aeternumque aeuum felici ducere cursu,</l>
                <l xml:id="d005l234" n="233">Innumerasque alias nugas, quas stultus hebesque</l>
                <l xml:id="d005l235" n="234">Promittit nobis animus et garrula lingua;</l>
                <l xml:id="d005l236" n="235">Quae facit ut cedant animalia caetera nobis.</l>
                <l xml:id="d005l237" n="236">Nam si sermo homini non esset munere Diuum</l>
                <l xml:id="d005l238" n="237">Concessus, geminaeque manus, quibus omnia fiunt,</l>
                <l xml:id="d005l239" n="238">Nullum animal foret in terris miserum magis atque</l>
                <l xml:id="d005l240" n="239">Infelix homine. His nostra est natura duobus</l>
                <l xml:id="d005l241" n="240">Nobilior meliorque; hinc tota superbia nostra est:</l>
                <l xml:id="d005l242" n="241">Hinc artes veniunt. Nam praesens voce monetur,</l>
                <l xml:id="d005l243" n="242">Quid faciat caueatue; absenti scripta loquuntur.</l>
                <l xml:id="d005l244" n="243">Pandere si possent animalia caetera fando,</l>
                <l xml:id="d005l245" n="244">Vt nos, arcano clausos in pectore motus,</l>
                <l xml:id="d005l246" n="245">Mutuaque inter se dictare et reddere verba,</l>
                <l xml:id="d005l247" n="246">Ac varios aptis digitis conscribere libros,</l>
                <l xml:id="d005l248" n="247">Interdum nobis sapientior esset asellus,</l>
                <l xml:id="d005l249" n="248">Plusque aliae interdum pecudes rationis haberent,</l>
                <l xml:id="d005l250" n="249">Progeniemque suam auderent praeponere cunctis;</l>
                <l xml:id="d005l251" n="250">Diceret et nobis asinus se nobiliorem.</l>
                <l xml:id="d005l252" n="251">Lingua manusque igitur faciunt succumbere nobis</l>
                <l xml:id="d005l253" n="252">Omnia, non ratio. Haec aiunt illi. Insuper addunt,</l>
                <l xml:id="d005l254" n="253">Si truncis manibus, mutisque parentibus orti</l>
                <l xml:id="d005l255" n="254">In siluis homines degant, agrisque remotis,</l>
                <l xml:id="d005l256" n="255">Sintque ipsi pariter manibus linguaque carentes,</l>
                <l xml:id="d005l257" n="256">Vt pecudes aliae: humanum quid quaeso valebit</l>
                <l xml:id="d005l258" n="257">Ingenium, quaenam ratio apparebit in illis?</l>
                <l xml:id="d005l259" n="258">Nonne aliae ut pecudes inculto corpore viuent?</l>
                <l xml:id="d005l260" n="259">Quid sapient melius quam caetera turba ferarum?</l>
                <l xml:id="d005l261" n="260">Spiritus in cunctis animalibus unus et idem est;</l>
                <l xml:id="d005l262" n="261">Dissimilis tamen ac varius proinde esse videtur,</l>
                <l xml:id="d005l263" n="262">Corpora quod non sunt cunctis animalibus aequa,</l>
                <l xml:id="d005l264" n="263">Et variis membris varia est concessa facultas.</l>
                <l xml:id="d005l265" n="264">Sic plures fabri licet inueniantur eadem</l>
                <l xml:id="d005l266" n="265">Prorsus in arte pares atque aequo examine docti,</l>
                <l xml:id="d005l267" n="266">Si ferramentis careat pars altera, multum</l>
                <l xml:id="d005l268" n="267">Dissimiles, multum inter se differre videntur.</l>
                <l xml:id="d005l269" n="268">Nil etenim poterunt agere hi quibus omnia desunt</l>
                <l xml:id="d005l270" n="269">Quae faciunt ad opus; nec secum saxa ferasque</l>
                <l xml:id="d005l271" n="270">Oeagrius vates ducet, si barbitos absit;</l>
                <l xml:id="d005l272" n="271">Nec Paris armatus Pelidae cedet inermi.</l>
                <l xml:id="d005l273" n="272">Talibus ergo illi nos turpiter argumentis</l>
                <l xml:id="d005l274" n="273">Sollicitant; verum haec alias fortasse requiram,</l>
                <l xml:id="d005l275" n="274">Quum de anima humana fuerit quandoque loquendum.</l>
                <l xml:id="d005l276" n="275">Quippe hanc diuinam immortalemque docebo,</l>
                <l xml:id="d005l277" n="276">Quae duo de brutis non est concedere tutum.</l>
                <l xml:id="d005l278" n="277">Nunc ad iter primum redeo. Deus ipse supremum est</l>
                <l xml:id="d005l279" n="278">Eximiumque bonum proprie vereque vocandus;</l>
                <l xml:id="d005l280" n="279">Quem qui habet, is debet felix dici atque beatus.</l>
                <l xml:id="d005l281" n="280">Sed quis habere potest ipsum? nam quicquid habetur</l>
                <l xml:id="d005l282" n="281">Vilius est illo quod habet, possessaque res est</l>
                <l xml:id="d005l283" n="282">Possessore suo semper minor; ocius omnem</l>
                <l xml:id="d005l284" n="283">Oceanum parua poteris concludere concha,</l>
                <l xml:id="d005l285" n="284">(O mortale lutum, ventisque obiecta lucerna!)</l>
                <l xml:id="d005l286" n="285">Quam tantum Dominum pacto complectier ullo.</l>
                <l xml:id="d005l287" n="286">Omnia solus habet Deus ipse, et solus habet se;</l>
                <l xml:id="d005l288" n="287">Ipse igitur solus felix solusque beatus.</l>
                <l xml:id="d005l289" n="288">Quoddam aliud tamen est summum bonum et illud habere</l>
                <l xml:id="d005l290" n="289">Omne potest animal; sed non est omnibus unum:</l>
                <l xml:id="d005l291" n="290">Nam diuersa ipsis multum natura tributa est.</l>
                <l xml:id="d005l292" n="291">Conuenit hoc illis, aliis aliud magis, ergo</l>
                <l xml:id="d005l293" n="292">Esse potest felix genus unumquodque animantum,</l>
                <l xml:id="d005l294" n="293">Si non simpliciter perfecteque, ut Deus ipse,</l>
                <l xml:id="d005l295" n="294">Ast aliquo saltem pacto, paucisque diebus,</l>
                <l xml:id="d005l296" n="295">Dum possit quod conueniat sibi maxime habere</l>
                <l xml:id="d005l297" n="296">Semper, et aduersi nihil unquam perpetiatur.</l>
                <l xml:id="d005l298" n="297">Sed missis aliis, de homine est nunc dicere tempus;</l>
                <l xml:id="d005l299" n="298">Qui tunc est felix, quum possidet omnia quae sunt</l>
                <l xml:id="d005l300" n="299">Naturae ipsius bona conuenientia, quumque</l>
                <l xml:id="d005l301" n="300">Nil damni tota in vita, nil sentit acerbi.</l>
                <l xml:id="d005l302" n="301">Hoc etenim esse bonum summum, concedere fas est,</l>
                <l xml:id="d005l303" n="302">Quod bona cuncta in se complectitur, et mala pellit</l>
                <l xml:id="d005l304" n="303">Omnia, cui nil triste datur, nil dulce negatur.</l>
                <l xml:id="d005l305" n="304">Nam virtus sola aut felicem sola voluptas</l>
                <l xml:id="d005l306" n="305">Non facit, ut quidam scribunt de gente Pelasga,</l>
                <l xml:id="d005l307" n="306">Quandoquidem bona multa simul meliora putantur,</l>
                <l xml:id="d005l308" n="307">Quam pauca, ut grano frumenti magnus aceruus</l>
                <l xml:id="d005l309" n="308">Non unum, licet eximium primumque, beatos</l>
                <l xml:id="d005l310" n="309">Reddit: at omne bonum simul omni ex parte rotundum</l>
                <l xml:id="d005l311" n="310">Sic etiam solus princeps non efficit urbem</l>
                <l xml:id="d005l312" n="311">Sic etiam non est ex solo pollice dextra.</l>
                <l xml:id="d005l313" n="312">Cum nobis igitur duo sint corpusque animusque</l>
                <l xml:id="d005l314" n="313">Qui vere est felix, parte est perfectus utraque,</l>
                <l xml:id="d005l315" n="314">Est agilis, pulcher, robustus, sanus et idem</l>
                <l xml:id="d005l316" n="315">Est sapiens, fortis, prudens doctusque bonusque</l>
                <l xml:id="d005l317" n="316">Perfectosque tenet sensus, perfecta mentis</l>
                <l xml:id="d005l318" n="317">Munera, pauperiem nescit casusque malignos;</l>
                <l xml:id="d005l319" n="318">Et si non implet longaeuae tempora vitae,</l>
                <l xml:id="d005l320" n="319">Non est dicendus felix, licet omnia sint huic</l>
                <l xml:id="d005l321" n="320">Commoda. Namque bonum, paruo quod tempore durat</l>
                <l xml:id="d005l322" n="321">Est prope nil, veluti quidam dixere priores;</l>
                <l xml:id="d005l323" n="322">Ver non una dies, non una reducit hirundo.</l>
                <l xml:id="d005l324" n="323">At postquam vitae iam meta nouissima venit,</l>
                <l xml:id="d005l325" n="324">Mors huic contingit facilis, minimoque dolore</l>
                <l xml:id="d005l326" n="325">Soluitur, et stigias laetus descendit ad undas,</l>
                <l xml:id="d005l327" n="326">Nec viuendo illi aut moriendo gloria defit.</l>
                <l xml:id="d005l328" n="327">Sed numquid cuncta haec habet ex mortalibus ullus,</l>
                <l xml:id="d005l329" n="328">Credo equidem nullum talem reperirier usquam,</l>
                <l xml:id="d005l330" n="329">Aut perquam rarum, cui nil optabile defit,</l>
                <l xml:id="d005l331" n="330">Cui nil triste unquam toto contingat in aeuo,</l>
                <l xml:id="d005l332" n="331">Qui felix viuat, felici morte recedat:</l>
                <l xml:id="d005l333" n="332">Hic Phoenix ille est quem fingere Graeculus audet,</l>
                <l xml:id="d005l334" n="333">Graeculus insani capitis, qui posse putauit</l>
                <l xml:id="d005l335" n="334">Ex uno speciem fieri, putremque fauillam</l>
                <l xml:id="d005l336" n="335">Gignere auem, cuiquam non ullo tempore visam;</l>
                <l xml:id="d005l337" n="336">Sed modo mira canat, nil curat dicere verum</l>
                <l xml:id="d005l338" n="337">Gens haec et tota est monstris ac dedita nugis;</l>
                <l xml:id="d005l339" n="338">Qua duce nostri etiam delirauere Latini.</l>
                <l xml:id="d005l340" n="339">Est igitur felix, ut Phoenix, rarus. At omnes</l>
                <l xml:id="d005l341" n="340">Heu! sumus haud dubie miseri; tamen hic magis illo,</l>
                <l xml:id="d005l342" n="341">Quandoquidem non est cunctis status unus et aequa</l>
                <l xml:id="d005l343" n="342">Conditio. Quicumque tenet bona plura, minusque</l>
                <l xml:id="d005l344" n="343">Aduersi patitur, felix censetur; at ille</l>
                <l xml:id="d005l345" n="344">Plurima quem versant incommoda, cui bona pauca</l>
                <l xml:id="d005l346" n="345">Contingunt, miseri nomen sibi vindicat apte.</l>
                <l xml:id="d005l347" n="346">Quare cum nemo sit felix, dicere oportet,</l>
                <l xml:id="d005l348" n="347">Quomodo possimus saltem miseri minus esse</l>
                <l xml:id="d005l349" n="348">In terris, quae sit viuendi forma modusque</l>
                <l xml:id="d005l350" n="349">Nobilior meliorque et vitae blandior usus;</l>
                <l xml:id="d005l351" n="350">Si non felices, saltem minus infelices</l>
                <l xml:id="d005l352" n="351">Quo fieri pacto liceat nobis. Igitur, quod</l>
                <l xml:id="d005l353" n="352">Ferme omnes credunt, verum non arbitror esse,</l>
                <l xml:id="d005l354" n="353">Pontifices summos et mundi sceptra tenentes</l>
                <l xml:id="d005l355" n="354">Viuere quam reliqui mortales dulcius aeuum.</l>
                <l xml:id="d005l356" n="355">Namque in diuitiis, veluti in cunctis quoque rebus,</l>
                <l xml:id="d005l357" n="356">Extremum quodcumque malum est, mediumque salubre.</l>
                <l xml:id="d005l358" n="357">Omne nocet nimium; propter quod quisquis habet plus</l>
                <l xml:id="d005l359" n="358">Quam satis est, non est melior quam quisquis eget plus</l>
                <l xml:id="d005l360" n="359">Quam satis est; paribusque malis vexatur uterque;</l>
                <l xml:id="d005l361" n="360">Vt pinguis crassusque nimis, qui sesquipedali</l>
                <l xml:id="d005l362" n="361">Ventre tumet, non est leuior, citiusue mouetur,</l>
                <l xml:id="d005l363" n="362">Quam cui sicca cutis miseris tantum ossibus haeret.</l>
                <l xml:id="d005l364" n="363">Huic desunt macie atque exhausto corpore vires,</l>
                <l xml:id="d005l365" n="364">Ille autem nimio fit carnis pondere tardus.</l>
                <l xml:id="d005l366" n="365">Vtque ingens pelagus surgit maioribus undis,</l>
                <l xml:id="d005l367" n="366">Excelsosque aequat montes, dum tartara Ditis</l>
                <l xml:id="d005l368" n="367">Ima aperit fluctus inter, tamen atra silenti</l>
                <l xml:id="d005l369" n="368">Gurgite saeuit hiems, taciteque profundius aequor</l>
                <l xml:id="d005l370" n="369">Sed magis a dira ventorum peste mouetur;</l>
                <l xml:id="d005l371" n="370">Contra cum strepitu magno multoque fragore</l>
                <l xml:id="d005l372" n="371">Paruus arenoso versatur littore Nereus;</l>
                <l xml:id="d005l373" n="372">Sic qui summa tenent rerum fastigia Reges</l>
                <l xml:id="d005l374" n="373">Sollicitudinibus maioribus atque tumultu</l>
                <l xml:id="d005l375" n="374">Iactantur grauiore quidem; sed vulnera vulgo</l>
                <l xml:id="d005l376" n="375">Tanta latent, tacitique gemunt, celantque dolorem.</l>
                <l xml:id="d005l377" n="376">Adde aliud quoque, quod cruciat comes improbus ipsos</l>
                <l xml:id="d005l378" n="377">Assidue metus atque timor; suspectaque eisdem</l>
                <l xml:id="d005l379" n="378">Omnia sunt; hinc insidias, hinc dira venena</l>
                <l xml:id="d005l380" n="379">Concipiunt, soli nec possunt ire nec audent,</l>
                <l xml:id="d005l381" n="380">Nec sine fas illis praegustatore comesse.</l>
                <l xml:id="d005l382" n="381">O bona libertas, pretioso pretiosior omni!</l>
                <l xml:id="d005l383" n="382">O summum primumque decus, qua prorsus adempta</l>
                <l xml:id="d005l384" n="383">Nil gratum, nil dulce viris et viuere mors est!</l>
                <l xml:id="d005l385" n="384">Ast pauper nocte atque die securus ubique,</l>
                <l xml:id="d005l386" n="385">Et quo fert animus, graditur; siue ire per urbem</l>
                <l xml:id="d005l387" n="386">Et varios lustrare locos et cernere ludos</l>
                <l xml:id="d005l388" n="387">Aut monumenta cupit, siue extra moenia mauult</l>
                <l xml:id="d005l389" n="388">Per cultos hortos, per florida prata vagari</l>
                <l xml:id="d005l390" n="389">Aut desiderio ruris torquetur amoeni,</l>
                <l xml:id="d005l391" n="390">Nil prohibet, solus vadit, non indiget ullo</l>
                <l xml:id="d005l392" n="391">Seruorum strepitu, et comitantum nube clientum,</l>
                <l xml:id="d005l393" n="392">Et, quoties stimulis agitur famis et sitis, ore</l>
                <l xml:id="d005l394" n="393">Haud dubio tutusque dapes ac pocula sumit.</l>
                <l xml:id="d005l395" n="394">Vilibus exiguisque cibis vescuntur in altis</l>
                <l xml:id="d005l396" n="395">Liberae aues melius siluis; et dulcius escam</l>
                <l xml:id="d005l397" n="396">Quaesitam in campis, multoque labore paratam</l>
                <l xml:id="d005l398" n="397">Accipiunt, quam si cauea teneantur eburnea,</l>
                <l xml:id="d005l399" n="398">Aut in gemmato atque aurato carcere clausae</l>
                <l xml:id="d005l400" n="399">Pinguescant epulis regalibus uberibusque.</l>
                <l xml:id="d005l401" n="400">Saepe igitur miser atque infelix est etiam Rex.</l>
                <l xml:id="d005l402" n="401">Nec quenquam, mihi crede, facit diadema beatum.</l>
                <l xml:id="d005l403" n="402">Sed stulti exterius dulce admirantur; at illud</l>
                <l xml:id="d005l404" n="403">Quod latet interius non contemplantur amari.</l>
                <l xml:id="d005l405" n="404">Illum autem vitam meliori ducere cursu</l>
                <l xml:id="d005l406" n="405">Arbitror, est cuicumque magis fortuna modesta,</l>
                <l xml:id="d005l407" n="406">Cui non est census nimius nec sordidus et cui</l>
                <l xml:id="d005l408" n="407">Non conducta domus, sed honesta habitatur; agerque est,</l>
                <l xml:id="d005l409" n="408">Quantus sufficiat domino, bene cultus abunde,</l>
                <l xml:id="d005l410" n="409">Qui det hero segetes et vinum sufficienter,</l>
                <l xml:id="d005l411" n="410">Fertilis atque alias fruges producat inemtas.</l>
                <l xml:id="d005l412" n="411">Foenerat o quantum tellus bene culta! colonus</l>
                <l xml:id="d005l413" n="412">Sedulus ac prudens non multis rebus egebit.</l>
                <l xml:id="d005l414" n="413">Plurima seu scrobibus longo ordine figitur arbos</l>
                <l xml:id="d005l415" n="414">Diuersi generis, minimo quae maxima sumptu</l>
                <l xml:id="d005l416" n="415">Emolumenta ferat; varium seu forte legumen</l>
                <l xml:id="d005l417" n="416">Mandatum sulcis cumulo maiore refertur:</l>
                <l xml:id="d005l418" n="417">Seu magis hortorum delectat cura laborque,</l>
                <l xml:id="d005l419" n="418">Ex quorum reditu conuiuia lauta parantur,</l>
                <l xml:id="d005l420" n="419">Nec Regum mensis cedentia luxuriosis;</l>
                <l xml:id="d005l421" n="420">Ni seruire gulae quis mauult quam rationi.</l>
                <l xml:id="d005l422" n="421">Ergo est optandus potius census mediocris,</l>
                <l xml:id="d005l423" n="422">Quem vel sors tribuat vel testamenta vel uxor,</l>
                <l xml:id="d005l424" n="423">Aut artis labor assiduae aut industria mentis</l>
                <l xml:id="d005l425" n="424">Sollicitae, mercando aliquid quod tempore possit</l>
                <l xml:id="d005l426" n="425">Vendi alio aut alibi pluris vel multiplicando</l>
                <l xml:id="d005l427" n="426">Per sobolem pecus et gregibus stabula atque armentis</l>
                <l xml:id="d005l428" n="427">Implendo aut Paphiis sublimia tecta columbis,</l>
                <l xml:id="d005l429" n="428">Melliferisue apibus praesepia multa parando</l>
                <l xml:id="d005l430" n="429">Aut statuendo oleis nigris brumale trapetum,</l>
                <l xml:id="d005l431" n="430">Aut etiam Cereri saxa opportuna terendae.</l>
                <l xml:id="d005l432" n="431">His aliisque modis multis solertia lucrum</l>
                <l xml:id="d005l433" n="432">Illis ostendit, qui non torpere veterno</l>
                <l xml:id="d005l434" n="433">Sunt soliti, quos dulce malum blandumque venenum</l>
                <l xml:id="d005l435" n="434">Desidia atque animi languor non reddit inertes.</l>
                <l xml:id="d005l436" n="435">Praecipue tamen hoc fortunae munus opusque est.</l>
                <l xml:id="d005l437" n="436">Haec etenim quos vult facile euehit ac locupletat;</l>
                <l xml:id="d005l438" n="437">Haec domina est rerum et donatrix diuitiarum.</l>
                <l xml:id="d005l439" n="438">Insuper optandum, nulli seruire. Decet nil</l>
                <l xml:id="d005l440" n="439">Libertate magis generosum pectus. At ille</l>
                <l xml:id="d005l441" n="440">Natura est seruus, natura ignobilis, imo</l>
                <l xml:id="d005l442" n="441">Infelix prorsus, prorsus miser, alterius qui</l>
                <l xml:id="d005l443" n="442">Esse potest, ultroque aliena facessere iussa,</l>
                <l xml:id="d005l444" n="443">Et quicumque aliqua lucri spe ductus, iniquum</l>
                <l xml:id="d005l445" n="444">Fert placida ceruice iugum. Non iugera tanti</l>
                <l xml:id="d005l446" n="445">Plurima sunt, non omne aurum, non quicquid arenis</l>
                <l xml:id="d005l447" n="446">Indus Erythraeis cupidus legit, ut patienter</l>
                <l xml:id="d005l448" n="447">Vel stomacho alterius comedas, capiasue quietem</l>
                <l xml:id="d005l449" n="448">Ad somnum alterius, dominoque iubente feraris</l>
                <l xml:id="d005l450" n="449">Nunc huc, nunc illuc, veluti pila missus ab illo;</l>
                <l xml:id="d005l451" n="450">Interdumque hominis te longe deterioris,</l>
                <l xml:id="d005l452" n="451">Indocti, insani, vinosi, luxuriosi</l>
                <l xml:id="d005l453" n="452">Imperio parere velis. Turpissima res est</l>
                <l xml:id="d005l454" n="453">Nimirum, possis cum liber viuere paruo,</l>
                <l xml:id="d005l455" n="454">Quaerere seruitio maioris praemia census,</l>
                <l xml:id="d005l456" n="455">Ac libertatem, sine qua laudabile nil est,</l>
                <l xml:id="d005l457" n="456">Vendere et imperium domini tolerare superbi.</l>
                <l xml:id="d005l458" n="457">Degeneres animi, procerum quid quaeritis aulas,</l>
                <l xml:id="d005l459" n="458">Dedecus ut vobis, illis tribuatis honorem?</l>
                <l xml:id="d005l460" n="459">Vae vobis, qui ceu pecudes pastoris egetis,</l>
                <l xml:id="d005l461" n="460">Tam viles, ut non valeatis viuere per vos.</l>
                <l xml:id="d005l462" n="461">Qui seruus quocumque modo est, nulla esse beatus</l>
                <l xml:id="d005l463" n="462">Parte potest. Asini est, clitellam ferre libenter.</l>
                <l xml:id="d005l464" n="463">Ingenuis igitur quicumque parentibus ortus,</l>
                <l xml:id="d005l465" n="464">Nobilibusue magis, quantum sibi sufficit apte</l>
                <l xml:id="d005l466" n="465">Possidet, iniuste queritur de numine Diuum.</l>
                <l xml:id="d005l467" n="466">Sed forsan multi dubitant an coelibe vita</l>
                <l xml:id="d005l468" n="467">Coniugium melius; namque vxor saepe superba est,</l>
                <l xml:id="d005l469" n="468">Litigiosa, ferox, demens, et adultera saepe;</l>
                <l xml:id="d005l470" n="469">Adde quod et grauis est natorum sollicitudo;</l>
                <l xml:id="d005l471" n="470">Nunc morbo ancipiti languent, nunc lumina vitae</l>
                <l xml:id="d005l472" n="471">Intempestiuo sublati funere linquunt:</l>
                <l xml:id="d005l473" n="472">Filia iam grandis poscit cum dote maritum,</l>
                <l xml:id="d005l474" n="473">Vel moecha est maculatque domum; vel filius est fur,</l>
                <l xml:id="d005l475" n="474">Scortator, vacui capitis, rixosus et effrons.</l>
                <l xml:id="d005l476" n="475">Ille etiam penitus liber non esse videtur</l>
                <l xml:id="d005l477" n="476">Cuicumque est vxor; mores mutare necesse est,</l>
                <l xml:id="d005l478" n="477">Et iuuenilem animum compescere, linquere lites,</l>
                <l xml:id="d005l479" n="478">Stare domi, non ire procul, longinqua videre</l>
                <l xml:id="d005l480" n="479">Oppida, nec tota per vicos nocte vagari,</l>
                <l xml:id="d005l481" n="480">Has illas pulsando fores et scorta petendo.</l>
                <l xml:id="d005l482" n="481">Ast opus est grauius tunc viuere, solliciteque</l>
                <l xml:id="d005l483" n="482">Rem curare, minor ne fiat, sed mage crescat,</l>
                <l xml:id="d005l484" n="483">Ne premat extremam paupertas dura senectam.</l>
                <l xml:id="d005l485" n="484">Haec quamuis ita sint, melius tamen arbitror esse</l>
                <l xml:id="d005l486" n="485">Quaerere legitimas taedas sanctosque hymenaeos,</l>
                <l xml:id="d005l487" n="486">Naturamque sequi, quae nobis prouida monstrat</l>
                <l xml:id="d005l488" n="487">Exemplo volucrum, pecudum, pariterque ferarum,</l>
                <l xml:id="d005l489" n="488">Quod mas ad prolem iungi cum femina habendam</l>
                <l xml:id="d005l490" n="489">Atque manere simul debet, sobolemque creatam</l>
                <l xml:id="d005l491" n="490">Enutrire simul iusto placidoque labore,</l>
                <l xml:id="d005l492" n="491">Ne genus intereat, sed cuncta in secula duret.</l>
                <l xml:id="d005l493" n="492">Quandoquidem ad Venerem compellimur exercendam</l>
                <l xml:id="d005l494" n="493">Non modo nos, verum omne animal terraeque marisque,</l>
                <l xml:id="d005l495" n="494">Naturae imperio, facias peiora necesse est,</l>
                <l xml:id="d005l496" n="495">Si non feminei sorberis ab ore baratri.</l>
                <l xml:id="d005l497" n="496">Praeterea tandem sterilis morieris, et heres</l>
                <l xml:id="d005l498" n="497">Parta labore tuo et sudore alienus habebit;</l>
                <l xml:id="d005l499" n="498">Cumque senex fueris aut morbo oppressus iniquo,</l>
                <l xml:id="d005l500" n="499">Quis tibi succurret? vel quis tua damna leuabit,</l>
                <l xml:id="d005l501" n="500">Numquid cognatus vel frater? numquid amicus?</l>
                <l xml:id="d005l502" n="501">Hi te sandapila mallent efferre repostum,</l>
                <l xml:id="d005l503" n="502">Resque tuas auidi expectant sibi morte referri;</l>
                <l xml:id="d005l504" n="503">Te captant viuum, ut possint spoliare sepultum:</l>
                <l xml:id="d005l505" n="504">Nummos quisque tuos, non te, reueretur amatque.</l>
                <l xml:id="d005l506" n="505">O scelus, o rabies, et habendi infanda cupido!</l>
                <l xml:id="d005l507" n="506">O miseranda lues totum diffusa per orbem!</l>
                <l xml:id="d005l508" n="507">Vtile nunc omnes spreta virtute sequuntur.</l>
                <l xml:id="d005l509" n="508">Quis iustum curat? quis non contemnit honestum,</l>
                <l xml:id="d005l510" n="509">Sit modo spes lucri? dominatur legibus aurum.</l>
                <l xml:id="d005l511" n="510">Auri maiores vires quam sanguinis; auro</l>
                <l xml:id="d005l512" n="511">Venalis pudor atque fides, cultusque Deorum est.</l>
                <l xml:id="d005l513" n="512">Ast vxor patrem ac matrem propriosque penates</l>
                <l xml:id="d005l514" n="513">Deserit, ut maneat tecum noctesque diesque,</l>
                <l xml:id="d005l515" n="514">Et pariat fecunda tuo de semine prolem,</l>
                <l xml:id="d005l516" n="515">Constituatque nouam tecum gentemque domumque,</l>
                <l xml:id="d005l517" n="516">Sitque tibi auxilio et simul obsequiosa laboret;</l>
                <l xml:id="d005l518" n="517">Ambobus commune bonum est, commune periclum;</l>
                <l xml:id="d005l519" n="518">Alterutri quicquid damno est, utrique nocebit;</l>
                <l xml:id="d005l520" n="519">Alterutri quicquid lucro est, utrique placebit.</l>
                <l xml:id="d005l521" n="520">Si te debilitat morbus vel grandior aetas,</l>
                <l xml:id="d005l522" n="521">Fatur et hortatur, solatur et auxiliatur,</l>
                <l xml:id="d005l523" n="522">Subuenit, assistit, vigilat, vigilando ministrat;</l>
                <l xml:id="d005l524" n="523">Hoc etiam faciunt nati, charumque parentem</l>
                <l xml:id="d005l525" n="524">Qua possunt ratione fouent. Communis enim sunt</l>
                <l xml:id="d005l526" n="525">Amborum commixta caro, communis imago.</l>
                <l xml:id="d005l527" n="526">Quumque dies venit, post quam tibi nulla dies est,</l>
                <l xml:id="d005l528" n="527">Non totus moreris, viuusque videris in illis.</l>
                <l xml:id="d005l529" n="528">Sed malunt quidam incertos de pellice natos</l>
                <l xml:id="d005l530" n="529">Sumere, proptereaque vxorem ducere nolunt;</l>
                <l xml:id="d005l531" n="530">Hos ego non laudo, nec sanae iudico mentis.</l>
                <l xml:id="d005l532" n="531">Namque vxor te dote iuuat, nil dat tibi pellex;</l>
                <l xml:id="d005l533" n="532">Vxoris sunt affines, sunt pellicis hostes;</l>
                <l xml:id="d005l534" n="533">Illam tutus habes, et honeste, hanc turpiter atque</l>
                <l xml:id="d005l535" n="534">Sollicite: fida est illa, haec infida timensque</l>
                <l xml:id="d005l536" n="535">Dissidium, rapit occulte, sibi congregat, unde,</l>
                <l xml:id="d005l537" n="536">Si fuerit dimissa, queat post viuere. Demum</l>
                <l xml:id="d005l538" n="537">Si tibi sit pellex, tibi erit non tuta supellex.</l>
                <l xml:id="d005l539" n="538">Quid quod legitimos certosque ex coniuge natos,</l>
                <l xml:id="d005l540" n="539">Infames dubiosque nothos de pellice gignis?</l>
                <l xml:id="d005l541" n="540">Ergo vxor ducenda. Prius tamen aspice quae sit.</l>
                <l xml:id="d005l542" n="541">Praecipue matris mores aduerte patrisque;</l>
                <l xml:id="d005l543" n="542">Nam similes fiunt nati plerumque parentum;</l>
                <l xml:id="d005l544" n="543">Qualis quaeque arbos, tales solet edere fructus.</l>
                <l xml:id="d005l545" n="544">Consule vicinas clam, vel, tibi si qua fidelis</l>
                <l xml:id="d005l546" n="545">Est mulier, mitte ut videat, sed dissimulanter,</l>
                <l xml:id="d005l547" n="546">An sit formosa an vitiato corpore et aegro,</l>
                <l xml:id="d005l548" n="547">An sit iners nec nere sciat nec texere telam,</l>
                <l xml:id="d005l549" n="548">Nec suere. Haec etenim mulier quaecumque pudica</l>
                <l xml:id="d005l550" n="549">Exercet, ne ignaua domi, neu languida cesset.</l>
                <l xml:id="d005l551" n="550">Otium enim fomes vitiorum est; otia mentem</l>
                <l xml:id="d005l552" n="551">Ad mala multa trahunt; oti comes ipsa libido est;</l>
                <l xml:id="d005l553" n="552">Otia felices euertunt funditus urbes.</l>
                <l xml:id="d005l554" n="553">Quod nisi lanarum studio Lucretia quondam</l>
                <l xml:id="d005l555" n="554">Dedita, si telae non Penelopea fuisset,</l>
                <l xml:id="d005l556" n="555">Sed pigrae mediis sedissent aedibus ambae,</l>
                <l xml:id="d005l557" n="556">Huic de mille procis placuisset forsitan unus,</l>
                <l xml:id="d005l558" n="557">Illi non tantum laudis mors casta dedisset.</l>
                <l xml:id="d005l559" n="558">At melius, si forte potes, tute ista videbis.</l>
                <l xml:id="d005l560" n="559">Namque aliis non certa fides; ferme omnibus est mos</l>
                <l xml:id="d005l561" n="560">Fallere; mentiri, potius quam dicere verum,</l>
                <l xml:id="d005l562" n="561">Cuique placet; raros poteris reperire fideles.</l>
                <l xml:id="d005l563" n="562">Si non vis falli, si vis tibi crescere cuncta</l>
                <l xml:id="d005l564" n="563">In melius, studeas res ipse agnoscere praesens</l>
                <l xml:id="d005l565" n="564">Et curare tuas, tuaque impiger omnia cerne.</l>
                <l xml:id="d005l566" n="565">Ergo iterum atque iterum videas (si forte licebit)</l>
                <l xml:id="d005l567" n="566">Quae sit quam tibi vis vinclo sociare iugali,</l>
                <l xml:id="d005l568" n="567">Ne frustra doleas, ne facti poeniteat te.</l>
                <l xml:id="d005l569" n="568">Si tamen (ut fieri contingit) coniuge praua</l>
                <l xml:id="d005l570" n="569">Moeres, deceptus fato et Iunone sinistra;</l>
                <l xml:id="d005l571" n="570">Hanc blande prius admoneat placidisque frequenter</l>
                <l xml:id="d005l572" n="571">Castiges verbis, interdum munere placa</l>
                <l xml:id="d005l573" n="572">Iratam, illecebrisque doma; nunc brachia collo</l>
                <l xml:id="d005l574" n="573">Inice: nunc etiam inuitae blanda oscula fige;</l>
                <l xml:id="d005l575" n="574">Quoque potes conare modo sedare furorem</l>
                <l xml:id="d005l576" n="575">Dulciter. Hoc si non prodest, tunc utere amaro.</l>
                <l xml:id="d005l577" n="576">Succense, inclama, et vultu conuicia toruo</l>
                <l xml:id="d005l578" n="577">Adde, minisque simul terre: quod si minus ista</l>
                <l xml:id="d005l579" n="578">Sufficiunt nec verba timet, tu verbera misce,</l>
                <l xml:id="d005l580" n="579">Tergaque tunc duro resonent pulsata bacillo.</l>
                <l xml:id="d005l581" n="580">Si tibi suspecta est vxor, dubiique pudoris,</l>
                <l xml:id="d005l582" n="581">Non habeas pulchros famulos pulchrosue sodales</l>
                <l xml:id="d005l583" n="582">Cum quibus illa domi versetur. Decipieris nam,</l>
                <l xml:id="d005l584" n="583">Si quemquam fidum credes. Est nemo fidelis</l>
                <l xml:id="d005l585" n="584">In Venere: illa dolis incautos fallere gaudet.</l>
                <l xml:id="d005l586" n="585">Fraude paratur amor, Veneri gratissima fraus est.</l>
                <l xml:id="d005l587" n="586">Sed tua praecipue non intret limina quisquam</l>
                <l xml:id="d005l588" n="587">Frater, vel monachus, vel quauis lege sacerdos.</l>
                <l xml:id="d005l589" n="588">Hos fuge: pestis enim nulla hac immanior; hi sunt</l>
                <l xml:id="d005l590" n="589">Fex hominum, fons stultitiae, sentina malorum,</l>
                <l xml:id="d005l591" n="590">Agnorum sub pelle lupi, mercede colentes</l>
                <l xml:id="d005l592" n="591">Non pietate Deum, falsa sub imagine recti</l>
                <l xml:id="d005l593" n="592">Decipiunt stolidos ac relligionis in umbra</l>
                <l xml:id="d005l594" n="593">Mille actus vetitos et mille piacula condunt:</l>
                <l xml:id="d005l595" n="594">Raptores, moechi, puerorum corruptores,</l>
                <l xml:id="d005l596" n="595">Luxuriae atque gulae famuli, coelestia vendunt.</l>
                <l xml:id="d005l597" n="596">Heu quas non nugas, quae non miracula fingunt,</l>
                <l xml:id="d005l598" n="597">Vt vulgus fallant, optataque praemia carpant?</l>
                <l xml:id="d005l599" n="598">Inde superstitio et ludibria plurima manant;</l>
                <l xml:id="d005l600" n="599">Quae Dii, si sapiunt, rident renuuntque videre.</l>
                <l xml:id="d005l601" n="600">Non pretio, sed amore, Deum vir iustus adorat.</l>
                <l xml:id="d005l602" n="601">Deme autem lucrum, superos et sacra negabunt.</l>
                <l xml:id="d005l603" n="602">Ergo sibi, non coelicolis, haec turba ministrat;</l>
                <l xml:id="d005l604" n="603">Vtilitas facit esse Deos; qua nempe remota,</l>
                <l xml:id="d005l605" n="604">Templa ruent, nec erunt arae nec Iuppiter ullus.</l>
                <l xml:id="d005l606" n="605">Hos impostores igitur, vulpesque dolosas</l>
                <l xml:id="d005l607" n="606">Pelle procul: quantumque licet tua ianua vitet.</l>
                <l xml:id="d005l608" n="607">Pelle procul, ne te probitas simulata maritum</l>
                <l xml:id="d005l609" n="608">Caprarum efficiat. Nec si tibi compater ullus</l>
                <l xml:id="d005l610" n="609">Contingit, nimium confidas: namque sub isto</l>
                <l xml:id="d005l611" n="610">Nomine peccandi procliuior est via multis.</l>
                <l xml:id="d005l612" n="611">Hoc etiam serua, ne saepius egrediatur</l>
                <l xml:id="d005l613" n="612">Sola domum, neu tecta adeat vicina: frequenter</l>
                <l xml:id="d005l614" n="613">Vicini latitare domo consueuit adulter.</l>
                <l xml:id="d005l615" n="614">Illi da comites castas vitaeque probatae.</l>
                <l xml:id="d005l616" n="615">Infames vetulas et lenas cautus auaras</l>
                <l xml:id="d005l617" n="616">Secum stare veta longeque arcebis ab illa.</l>
                <l xml:id="d005l618" n="617">Nec tu aliam Venerem atque aliena cubilia quaeras,</l>
                <l xml:id="d005l619" n="618">Nec te concubitus delectet pellicis; est nil</l>
                <l xml:id="d005l620" n="619">Quo doleat magis ac vehementius excrucietur,</l>
                <l xml:id="d005l621" n="620">Quod magis ulcisci cupiat, quam foedera lecti</l>
                <l xml:id="d005l622" n="621">Instabili temerata fide; tunc ardet et odit.</l>
                <l xml:id="d005l623" n="622">Fallere tunc vellet simili ratione maritum;</l>
                <l xml:id="d005l624" n="623">Sique potest, fallit; bilis tunc maxima feruet;</l>
                <l xml:id="d005l625" n="624">Tunc furit, ut Thias nimio stimulata Lyaeo.</l>
                <l xml:id="d005l626" n="625">Crede mihi, rara est quae non sit adultera, quando</l>
                <l xml:id="d005l627" n="626">Legitimo fraudata toro sua gaudia perdit;</l>
                <l xml:id="d005l628" n="627">Saltem animo, si non concessum est corpore, peccat.</l>
                <l xml:id="d005l629" n="628">Labitur in vitium vitio irritata voluntas.</l>
                <l xml:id="d005l630" n="629">Si deprensa tamen fuerit, tunc legibus uti</l>
                <l xml:id="d005l631" n="630">Ne pudeat, legum tibi sit reverentia semper;</l>
                <l xml:id="d005l632" n="631">Praecipua est etenim nostrae lex regula vitae;</l>
                <l xml:id="d005l633" n="632">Ne temere iratus maiorem crimine poenam</l>
                <l xml:id="d005l634" n="633">Infligas laedasque Deum, vulgique sequaris</l>
                <l xml:id="d005l635" n="634">Ingenium et mores, quod non ratione mouetur,</l>
                <l xml:id="d005l636" n="635">Sed veluti pecudes furiis atque impete fertur.</l>
                <l xml:id="d005l637" n="636">Nec ducta vxore idcirco non liber haberis,</l>
                <l xml:id="d005l638" n="637">Quod tibi non licet esse malo, neque nocte vagari</l>
                <l xml:id="d005l639" n="638">Nec multis aliis rationibus insanire;</l>
                <l xml:id="d005l640" n="639">Non haec libertas, sed praua licentia dici</l>
                <l xml:id="d005l641" n="640">Debet; qui sic est liber, seruire videtur.</l>
                <l xml:id="d005l642" n="641">Talis libertas non est cupienda, frequenter</l>
                <l xml:id="d005l643" n="642">In mala praecipitem quam plurima mittit habentem.</l>
                <l xml:id="d005l644" n="643">Est melius non posse malum committere quam si</l>
                <l xml:id="d005l645" n="644">Vndique peccandi pateat via. Quot perierunt</l>
                <l xml:id="d005l646" n="645">Ob talem libertatem? quot saepe fuerunt</l>
                <l xml:id="d005l647" n="646">Incolumes, quoniam frenos habuere tenaces?</l>
                <l xml:id="d005l648" n="647">Si vero nati morbo vexantur ab ullo,</l>
                <l xml:id="d005l649" n="648">Quid facias? cur te crucies? succurre medelis.</l>
                <l xml:id="d005l650" n="649">Quae si nil prosunt, et mors tibi surripit illos,</l>
                <l xml:id="d005l651" n="650">Aequo animo sufferre velis. Non solus in isto</l>
                <l xml:id="d005l652" n="651">Gurgite iactaris; comitum tibi maxima turba est.</l>
                <l xml:id="d005l653" n="652">Quae mala cum multis patimur leuiora videntur.</l>
                <l xml:id="d005l654" n="653">Nascimur hac omnes lege ut moriamur; ab ortu</l>
                <l xml:id="d005l655" n="654">Exitus ipse fluit; cunctis mensura dierum</l>
                <l xml:id="d005l656" n="655">Certa datur, stigias citius vel serius undas</l>
                <l xml:id="d005l657" n="656">Quisque petet, quanquam mors ultima meta malorum est,</l>
                <l xml:id="d005l658" n="657">Nec forti metuenda viro. Quid munere vitae</l>
                <l xml:id="d005l659" n="658">Defunctos tantis opus est deflere querelis?</l>
                <l xml:id="d005l660" n="659">Estne adeo miserum moriendo relinquere mundi</l>
                <l xml:id="d005l661" n="660">Stultitiam, et sese innumeris auferre periclis,</l>
                <l xml:id="d005l662" n="661">Proque tot aerumnis tranquillam acquirere pacem?</l>
                <l xml:id="d005l663" n="662">Aut mors est aeterna quies aut ianua vitae.</l>
                <l xml:id="d005l664" n="663">Esto tamen, doleas quantumuis; tempore tandem</l>
                <l xml:id="d005l665" n="664">Cessabunt lacrimae et gemitus. Quemcumque dolorem</l>
                <l xml:id="d005l666" n="665">Finit longa dies; dissoluunt tempora curas.</l>
                <l xml:id="d005l667" n="666">Si tibi lasciui aut alia ratione pudendi</l>
                <l xml:id="d005l668" n="667">Contingunt nati, tu tu culpandus, et huius</l>
                <l xml:id="d005l669" n="668">Causa mali es, demens pater et quatiende flagellis,</l>
                <l xml:id="d005l670" n="669">Qui pueros neglexisti, nec moribus (aetas</l>
                <l xml:id="d005l671" n="670">Dum mollis poterat flecti facilique labore</l>
                <l xml:id="d005l672" n="671">Institui, nondum vitiorum adstricta catenis)</l>
                <l xml:id="d005l673" n="672">Curasti imbuere et virtutibus exornare.</l>
                <l xml:id="d005l674" n="673">Neglectis animis, aluisti corpora tantum,</l>
                <l xml:id="d005l675" n="674">Vt pecudes faciunt. Hinc est urtica filixque</l>
                <l xml:id="d005l676" n="675">Et caprificus iners, quibus urbs nunc omnis abundat.</l>
                <l xml:id="d005l677" n="676">Quisque illos mores, quos primis hausit ab annis,</l>
                <l xml:id="d005l678" n="677">Cum senuit retinere solet; peccabit adultus,</l>
                <l xml:id="d005l679" n="678">Si puer hoc fecit; tenera est dum virga recensque,</l>
                <l xml:id="d005l680" n="679">Flectitur huc illuc, ut vis; quae post ubi creuit</l>
                <l xml:id="d005l681" n="680">Iam robusta arbor flectenti cedere nescit,</l>
                <l xml:id="d005l682" n="681">Et quem parua locum tenuit non deserit ultra.</l>
                <l xml:id="d005l683" n="682">Sic puer ad vitae partem est quamcumque paratus</l>
                <l xml:id="d005l684" n="683">Dum tener est animus, qui, postquam duruit aeuo,</l>
                <l xml:id="d005l685" n="684">Quam prius ire viam assueuit mutare recusat.</l>
                <l xml:id="d005l686" n="685">Nimirum quicquid primis inoleuit ab annis,</l>
                <l xml:id="d005l687" n="686">Non facile aufertur. Naturam parturit usus,</l>
                <l xml:id="d005l688" n="687">Ipsaque non multo est natura potentior usu.</l>
                <l xml:id="d005l689" n="688">Optandum tamen ut tribuant bona semina Diui</l>
                <l xml:id="d005l690" n="689">Inclusis utero; nam qualis quilibet illic</l>
                <l xml:id="d005l691" n="690">Concipitur, talis viuendo est; qui malus inde</l>
                <l xml:id="d005l692" n="691">Exierit, raro poterit iustusque bonusque</l>
                <l xml:id="d005l693" n="692">Esse, licet doceat sanctos Academia mores,</l>
                <l xml:id="d005l694" n="693">Et licet hinc atque hinc habeantur mille magistri.</l>
                <l xml:id="d005l695" n="694">Naturam frenare potes, sed vincere nunquam;</l>
                <l xml:id="d005l696" n="695">Cultura est etenim natura potentior omni.</l>
                <l xml:id="d005l697" n="696">Nonnihil ipsa tamen longo mollitur ab usu.</l>
                <l xml:id="d005l698" n="697">Sic cultu assiduo steriles compescimus agros;</l>
                <l xml:id="d005l699" n="698">Sicque feri discunt homini parere leones.</l>
                <l xml:id="d005l700" n="699">Omnis ab assiduo nimirum ars nascitur usu.</l>
                <l xml:id="d005l701" n="700">Ergo dum mollis, dumque est tractabilis aetas,</l>
                <l xml:id="d005l702" n="701">Instrue filiolos virtutibus et doce honestas</l>
                <l xml:id="d005l703" n="702">Maturare vias, nec eos permitte vagari</l>
                <l xml:id="d005l704" n="703">Huc illuc, quocumque volunt. Res perniciosa est</l>
                <l xml:id="d005l705" n="704">Libertas pueris. Tu si sapis, admoue frenos</l>
                <l xml:id="d005l706" n="705">Et cohibe; namque in vitium mortalia quaeque</l>
                <l xml:id="d005l707" n="706">Naturae instinctu, nisi sint adiuta labore,</l>
                <l xml:id="d005l708" n="707">Sponte ruunt. Nil perfectum natura sine arte</l>
                <l xml:id="d005l709" n="708">Ferre solet; quoniam non vult Deus ipse veterno</l>
                <l xml:id="d005l710" n="709">Nos torpere graui, sed curis atque labore</l>
                <l xml:id="d005l711" n="710">Excitat, et segnes tanquam calcaribus urget.</l>
                <l xml:id="d005l712" n="711">Est locus aetherei praerupto in vertice montis,</l>
                <l xml:id="d005l713" n="712">Deliciis plenus, quo non felicior alter</l>
                <l xml:id="d005l714" n="713">Creditur esse usquam, cui cedunt Thessala Tempe,</l>
                <l xml:id="d005l715" n="714">Elysiique lares et fortunata vireta;</l>
                <l xml:id="d005l716" n="715">Hic habitat vicina polo, conterminaque astris,</l>
                <l xml:id="d005l717" n="716">Innumerisque bonis fruitur sanctissima Virtus.</l>
                <l xml:id="d005l718" n="717">Sed salebrosa via est, angusta atque ardua, densis</l>
                <l xml:id="d005l719" n="718">Sentibus hinc atque hinc horrens, quo tendere viles</l>
                <l xml:id="d005l720" n="719">Ignauique animi et terrena fece grauati</l>
                <l xml:id="d005l721" n="720">Haud possunt; sursumque vehit mens ignea paucos,</l>
                <l xml:id="d005l722" n="721">Quos Deus ad coeli sedes elegit habendas.</l>
                <l xml:id="d005l723" n="722">Difficiles aditus virtus habet. At vitiorum</l>
                <l xml:id="d005l724" n="723">Prona via est; illic ultro descendimus omnes.</l>
                <l xml:id="d005l725" n="724">Quocirca, quicumque bonam nullaque pigendam</l>
                <l xml:id="d005l726" n="725">Parte cupit prolem, multum instituendo laboret.</l>
                <l xml:id="d005l727" n="726">Non etenim fieri egregium ac memorabile quicquam</l>
                <l xml:id="d005l728" n="727">Absque labore potest. Vis est immensa laboris</l>
                <l xml:id="d005l729" n="728">Assidui, longusque labor dura omnia vincit.</l>
                <l xml:id="d005l730" n="729">Curandum in primis, vobis dico patribus, ne</l>
                <l xml:id="d005l731" n="730">Filioli vestri cum prauis conuersentur.</l>
                <l xml:id="d005l732" n="731">Consuetudo potest quoscumque inducere mores;</l>
                <l xml:id="d005l733" n="732">Corrumpunt etiam sanctos commercia praua;</l>
                <l xml:id="d005l734" n="733">Vitent praecipue iuuenes. Nam prona iuuentus</l>
                <l xml:id="d005l735" n="734">In quodcumque malum est; semperque obscoena loquuntur</l>
                <l xml:id="d005l736" n="735">Inter se iuuenes et semper turpia versant.</l>
                <l xml:id="d005l737" n="736">Luxuriae tota est haec aetas dedita; quare,</l>
                <l xml:id="d005l738" n="737">Ne iuuenum celebrent coetus, omnino caueto</l>
                <l xml:id="d005l739" n="738">Tu, cuicumque bonam mens est educere prolem;</l>
                <l xml:id="d005l740" n="739">Corripe nunc verbis duris, nunc utere virga,</l>
                <l xml:id="d005l741" n="740">Si sit opus; monstraque viam qua incedere oportet.</l>
                <l xml:id="d005l742" n="741">Nec faueas illis, patriumque iratus amorem</l>
                <l xml:id="d005l743" n="742">Dissimula semper; nil perniciosius est quam</l>
                <l xml:id="d005l744" n="743">Blandiri pueris; animos ad crimina sumunt;</l>
                <l xml:id="d005l745" n="744">Tunc nil non audent quum tu quaecumque loquuntur</l>
                <l xml:id="d005l746" n="745">Vera putas, asinusque bipes oracula credis,</l>
                <l xml:id="d005l747" n="746">Ac nimis indulges, vesano captus amore.</l>
                <l xml:id="d005l748" n="747">Damnosus favor est pueris; soloque timore,</l>
                <l xml:id="d005l749" n="748">Non ratione scelus fugiunt; peccantque libenter</l>
                <l xml:id="d005l750" n="749">Ac prompte, si non duris cohibentur habenis.</l>
                <l xml:id="d005l751" n="750">Vt saepe in vitium nullo impellente labascunt,</l>
                <l xml:id="d005l752" n="751">Sic raro a vitiis nullo reuocante recedunt.</l>
                <l xml:id="d005l753" n="752">Quales quisque sibi natos eduxit habebit.</l>
                <l xml:id="d005l754" n="753">Vltra haec nitendum, ut viuamus corpore sano;</l>
                <l xml:id="d005l755" n="754">Quippe valetudo est censu praestantior omni.</l>
                <l xml:id="d005l756" n="755">Robustus fossor rege est felicior aegro.</l>
                <l xml:id="d005l757" n="756">Scire igitur causas debes prius, unde fluant tot</l>
                <l xml:id="d005l758" n="757">Agmina morborum, humanum vexantia corpus.</l>
                <l xml:id="d005l759" n="758">Perceptis etenim causis, vitare malignos</l>
                <l xml:id="d005l760" n="759">Effectus poteris melius; causisque remotis</l>
                <l xml:id="d005l761" n="760">Effectus pereunt, quicumque sequuntur ab illis.</l>
                <l xml:id="d005l762" n="761">Ergo morborum quorumdam causa et origo</l>
                <l xml:id="d005l763" n="762">Natura est, quoties sub iniquo sidere quisquam</l>
                <l xml:id="d005l764" n="763">Nascitur, atque in se coeli tormenta recepit;</l>
                <l xml:id="d005l765" n="764">Vel quum corrupto de semine gignitur. Ipsi</l>
                <l xml:id="d005l766" n="765">Sunt causa aegrorum natorum saepe parentes,</l>
                <l xml:id="d005l767" n="766">Quum male dispositi coeunt, nec sanguine puro.</l>
                <l xml:id="d005l768" n="767">Sunt aliae plures causae requiesque laborque</l>
                <l xml:id="d005l769" n="768">Et calor et frigus, somnus, cibus ac Venus: horum</l>
                <l xml:id="d005l770" n="769">Singula debilitant vires atque artubus obsunt,</l>
                <l xml:id="d005l771" n="770">Vtimur his quoties nimium nimiumue caremus.</l>
                <l xml:id="d005l772" n="771">Vtrumque extremum damno est: usus mediocris</l>
                <l xml:id="d005l773" n="772">Non nocet, imo etiam prodest vitamque tuetur.</l>
                <l xml:id="d005l774" n="773">Immodici affectus animi quoque gignere morbos</l>
                <l xml:id="d005l775" n="774">Consuerunt nimiusque timor moerorque dolorque,</l>
                <l xml:id="d005l776" n="775">Laetitia interdum nimia officit interimitque,</l>
                <l xml:id="d005l777" n="776">Si sit habenda fides scripturis historicorum.</l>
                <l xml:id="d005l778" n="777">Noxius est aer; est noxius humor aquai</l>
                <l xml:id="d005l779" n="778">Corporibus, quando vitium contraxit uterque.</l>
                <l xml:id="d005l780" n="779">Hinc pestes subeunt, hinc viscera discruciantur,</l>
                <l xml:id="d005l781" n="780">Communisque lues dat plurima corpora morti.</l>
                <l xml:id="d005l782" n="781">Affert nonnullos etiam contagio morbos</l>
                <l xml:id="d005l783" n="782">Et rixae et casus et mille pericula vitae.</l>
                <l xml:id="d005l784" n="783">Hos igitur fontes, haec fundamenta malorum,</l>
                <l xml:id="d005l785" n="784">Si sanus vis esse, omni ratione caueto.</l>
                <l xml:id="d005l786" n="785">Si tamen aegrotas, quoniam aegrotare necesse est</l>
                <l xml:id="d005l787" n="786">Nonnunquam, quid ages? non tu medicamina differ,</l>
                <l xml:id="d005l788" n="787">Sed cito curam adhibe, tenuis dum morbus adhuc non</l>
                <l xml:id="d005l789" n="788">Assumpsit vires, nec inest penetralibus hostis.</l>
                <l xml:id="d005l790" n="789">Ignis ab exigua nascens extinguitur unda:</l>
                <l xml:id="d005l791" n="790">Sed postquam creuit, volitantque ad sidera flammae,</l>
                <l xml:id="d005l792" n="791">Vix putei, fontes, fluuii succurrere possunt.</l>
                <l xml:id="d005l793" n="792">Ergo festina morbi cognoscere causam;</l>
                <l xml:id="d005l794" n="793">Vtque illi facile occurras, contraria sume.</l>
                <l xml:id="d005l795" n="794">Opposita oppositis curantur; frigora si te</l>
                <l xml:id="d005l796" n="795">Laeserunt, calida opponas; si cura laborque</l>
                <l xml:id="d005l797" n="796">Siue cibus nimius nocuit, contraria semper</l>
                <l xml:id="d005l798" n="797">Exerce, haec sese expellunt perimuntque vicissim.</l>
                <l xml:id="d005l799" n="798">Consule item, si opus est, medicum, vel clinicus ille</l>
                <l xml:id="d005l800" n="799">Vel sit chirurgus; chirurgi certior est ars;</l>
                <l xml:id="d005l801" n="800">Nam quid agat certum est et aperta luce videtur.</l>
                <l xml:id="d005l802" n="801">Clinicus ipse autem, qui nunc physicus quoque fertur,</l>
                <l xml:id="d005l803" n="802">Dum lotium infelix spectans, inde omina captat,</l>
                <l xml:id="d005l804" n="803">Dum tentat pulsum venae, dum stercora versat,</l>
                <l xml:id="d005l805" n="804">Fallitur et fallit. Sed non discriminis aequa</l>
                <l xml:id="d005l806" n="805">Conditio; ille miser moritur causamque canendi</l>
                <l xml:id="d005l807" n="806">Linigeris rasis praebet caluisque cucullis;</l>
                <l xml:id="d005l808" n="807">Hic alius contra sceleris mercede recepta,</l>
                <l xml:id="d005l809" n="808">Causatur superos ac satis imputat ipsis</l>
                <l xml:id="d005l810" n="809">Si quis obit, laetusque implet multo aere crumenam.</l>
                <l xml:id="d005l811" n="810">Heu mihi, pene omnes casu, non arte medentur;</l>
                <l xml:id="d005l812" n="811">Quippe aliquam quicumque artem bene nouit, agendo</l>
                <l xml:id="d005l813" n="812">Aut nunquam aut saltem raro peccabit; at isti,</l>
                <l xml:id="d005l814" n="813">De quibus est sermo, de centum vix erit unus</l>
                <l xml:id="d005l815" n="814">Quem sanare queant, quem non fortasse trucident.</l>
                <l xml:id="d005l816" n="815">Vnde istud? nisi quod pars horum maxima nescit</l>
                <l xml:id="d005l817" n="816">Quid faciat, quid sit prorsus medicina; sed ipsi</l>
                <l xml:id="d005l818" n="817">Dum tantum incumbunt sophiae et dialectica discunt</l>
                <l xml:id="d005l819" n="818">Vincla, quibus valeant indoctum nectere vulgus,</l>
                <l xml:id="d005l820" n="819">Vix elementa artis medicae et primordia libant.</l>
                <l xml:id="d005l821" n="820">Sic labyrintheis ambagibus ad sua tecta</l>
                <l xml:id="d005l822" n="821">Instructi redeunt atque enthymemata vibrant;</l>
                <l xml:id="d005l823" n="822">Hinc tumidi incedunt, hinc publica praemia poscunt;</l>
                <l xml:id="d005l824" n="823">Id satis esse putant (nec decipiuntur) ad hoc, ut</l>
                <l xml:id="d005l825" n="824">Carnifices hominum sub honesto nomine fiant.</l>
                <l xml:id="d005l826" n="825">O miserae leges, quae talia crimina fertis!</l>
                <l xml:id="d005l827" n="826">O caeci reges, qui rem non cernitis istam!</l>
                <l xml:id="d005l828" n="827">Vos, quibus imperium est, qui mundi frena tenetis,</l>
                <l xml:id="d005l829" n="828">Ne tantum tolerate nefas; hanc tollite pestem;</l>
                <l xml:id="d005l830" n="829">Consulite humano generi. Quot nocte dieque</l>
                <l xml:id="d005l831" n="830">Horum carnificum culpa mittuntur ad orcum?</l>
                <l xml:id="d005l832" n="831">Vel perfecte artem discant, vel non medeantur.</l>
                <l xml:id="d005l833" n="832">Nam si aliae peccant artes, tolerabile certe est;</l>
                <l xml:id="d005l834" n="833">Haec vero, nisi sit perfecta, est plena pericli,</l>
                <l xml:id="d005l835" n="834">Et saeuit, tanquam occulta atque domestica pestis.</l>
                <l xml:id="d005l836" n="835">Non multum est igitur tutum his committere sese</l>
                <l xml:id="d005l837" n="836">Quorum doctrina est, pretiosa in veste videri,</l>
                <l xml:id="d005l838" n="837">Gemmatoque auro digitos ornare cinaedos.</l>
                <l xml:id="d005l839" n="838">Ast hoc quod dicam, ut valeas, seruare memento;</l>
                <l xml:id="d005l840" n="839">Sit victus tibi cura tui; ne noxia sumas,</l>
                <l xml:id="d005l841" n="840">Neue nimis comedas; solet hoc mortalibus esse</l>
                <l xml:id="d005l842" n="841">Maxima pernicies; hinc plurimus ingemit aeger.</l>
                <l xml:id="d005l843" n="842">Praesertim hoc caueas, tanquam letale venenum,</l>
                <l xml:id="d005l844" n="843">Ne nouus in stomachum cibus intret, si bene nondum</l>
                <l xml:id="d005l845" n="844">Consumptus fuerit prior et digestus ad unguem.</l>
                <l xml:id="d005l846" n="845">Nec non quaque die iusto exerceto labore</l>
                <l xml:id="d005l847" n="846">Corpus vel pedibus gradiendo vel quid agendo,</l>
                <l xml:id="d005l848" n="847">Quo moti caleant artus; nam causa caloris</l>
                <l xml:id="d005l849" n="848">Est motus stomachumque iuuat roburque reducit,</l>
                <l xml:id="d005l850" n="849">Humoresque superuacuos putresque resoluit.</l>
                <l xml:id="d005l851" n="850">Noli etiam iusta vitam fraudare quiete;</l>
                <l xml:id="d005l852" n="851">Corporis instaurat somnus vires animique.</l>
                <l xml:id="d005l853" n="852">At vigilando nimis corpus corrumpitur et mens.</l>
                <l xml:id="d005l854" n="853">Praeterea procul est maeror pellendus et omnem</l>
                <l xml:id="d005l855" n="854">Tristitiam de corde fuga; nam macerat artus</l>
                <l xml:id="d005l856" n="855">Deformatque ipsum corpus canosque capillos</l>
                <l xml:id="d005l857" n="856">Ante diem reddit. Contra praecordia laeta</l>
                <l xml:id="d005l858" n="857">Aetatem efficiunt viridem robustaque membra.</l>
                <l xml:id="d005l859" n="858">Caetera tu videas quae paulo diximus ante.</l>
                <l xml:id="d005l860" n="859">Postremo est aliud quiddam pretiosius atque</l>
                <l xml:id="d005l861" n="860">Nobilius, per quod felices efficiuntur</l>
                <l xml:id="d005l862" n="861">Mortales similesque Deum coeloque fruuntur</l>
                <l xml:id="d005l863" n="862">In terris positi, quamuis ea gratia paucis</l>
                <l xml:id="d005l864" n="863">Tradita sit, pauci tanto dignentur honore.</l>
                <l xml:id="d005l865" n="864">Si quaeris quid sit, dicam. Sapientia nempe est.</l>
                <l xml:id="d005l866" n="865">Nempe bonum quodcumque aliud sapientia vincit.</l>
                <l xml:id="d005l867" n="866">Hoc homini nequeunt Diui dare munere maius.</l>
                <l xml:id="d005l868" n="867">Huic cedit quicquid rubra reperitur arena;</l>
                <l xml:id="d005l869" n="868">Huic cedit quicquid Tagus et Pactolus et Hermus</l>
                <l xml:id="d005l870" n="869">Aurifero gignunt (si verum dicitur) alueo.</l>
                <l xml:id="d005l871" n="870">Huic par esse potest nullius gloria regni.</l>
                <l xml:id="d005l872" n="871">Haec est semideum genitrix et maxima virtus.</l>
                <l xml:id="d005l873" n="872">Felix, o vere felix vereque beatus,</l>
                <l xml:id="d005l874" n="873">Humano quantum generi conceditur is quem</l>
                <l xml:id="d005l875" n="874">Maximus ille pater donauit munere tanto!</l>
                <l xml:id="d005l876" n="875">Sed fortasse aliquis quaeret sapientia quid sit.</l>
                <l xml:id="d005l877" n="876">Nil aliud certe est, nisi prima scientia, per quam</l>
                <l xml:id="d005l878" n="877">Mens pura et nullo mortali pondere pressa,</l>
                <l xml:id="d005l879" n="878">Libera terrenis affectibus, atria coeli</l>
                <l xml:id="d005l880" n="879">Scandit et aethera cum Diis versatur in aula,</l>
                <l xml:id="d005l881" n="880">Omnia despiciens prorsus mortalia, tanquam</l>
                <l xml:id="d005l882" n="881">Friuola et assidue tendens velut ignis in altum,</l>
                <l xml:id="d005l883" n="882">Inferiora parum curans, sublimia semper</l>
                <l xml:id="d005l884" n="883">Cogitat et vere quae sint bona, quae mala nouit.</l>
                <l xml:id="d005l885" n="884">Ac verum a falso recte distinguit, et illa</l>
                <l xml:id="d005l886" n="885">(Quae caeci et miseri mortales maxima rentur</l>
                <l xml:id="d005l887" n="886">Regna, voluptates et opes, tumidosque triumphos,</l>
                <l xml:id="d005l888" n="887">Pro quibus usque adeo noctesque diesque laborant)</l>
                <l xml:id="d005l889" n="888">Pro nihilo pendens, curas miseratur inanes,</l>
                <l xml:id="d005l890" n="889">Ostendens recte viuendi iter ac moriendi.</l>
                <l xml:id="d005l891" n="890">Praefulget sapiens aliis, ceu sideribus sol,</l>
                <l xml:id="d005l892" n="891">Fortunae imperium tutus contemnit et omnes</l>
                <l xml:id="d005l893" n="892">Calcat sub pedibus constanti pectore casus.</l>
                <l xml:id="d005l894" n="893">Quinetiam nullo mortis terrore mouetur</l>
                <l xml:id="d005l895" n="894">Nec timet infernas poenas sibi conscius; imo</l>
                <l xml:id="d005l896" n="895">Laetus obit, ridens pauidi phantasmata vulgi,</l>
                <l xml:id="d005l897" n="896">Non dubitans miserum hoc plenumque laboribus aeuum</l>
                <l xml:id="d005l898" n="897">Linquere et aeternam moriendo acquirere pacem.</l>
                <l xml:id="d005l899" n="898">Demum uno minor est sapiens Ioue. Quattuor autem</l>
                <l xml:id="d005l900" n="899">Ipsi conueniunt; quoniam bene consulit atque</l>
                <l xml:id="d005l901" n="900">Iudicat, errore amoto, recteque gubernat,</l>
                <l xml:id="d005l902" n="901">Et contemplari diuina humanaque ad ipsum</l>
                <l xml:id="d005l903" n="902">Pertinet. Extremum hoc quod dixi maxima res est,</l>
                <l xml:id="d005l904" n="903">Vltra quam nihil est melius quod possit haberi.</l>
                <l xml:id="d005l905" n="904">Nemo tamen sapiens fiet prius, expulerit quam</l>
                <l xml:id="d005l906" n="905">A sese omne nefas, purgatus crimine ab omni.</l>
                <l xml:id="d005l907" n="906">Quippe habitare negat foedum sapientia pectus,</l>
                <l xml:id="d005l908" n="907">Impurasque odit, cum sit purissima, mentes.</l>
                <l xml:id="d005l909" n="908">Nemo etiam fiet sapiens, nisi sit prius idem</l>
                <l xml:id="d005l910" n="909">Prudens, multarumque peritus doctrinarum.</l>
                <l xml:id="d005l911" n="910">Hos scito esse gradus, per quos sapientia habetur;</l>
                <l xml:id="d005l912" n="911">De qua plura quidem loquerer; sed claudere oportet</l>
                <l xml:id="d005l913" n="912">Iam librum. Sat cauda meo prolixa Leoni est.</l>
            </div1>
            <div1 xml:id="d006" type="section" decls="#md" met="H">
                <head>
                    <title>6</title>
                    <abbr>6</abbr>
                    <bibl source="digital">Daniela  Marrone</bibl>
                </head>
                <p xml:id="d006l1" n="0|1">Virgo</p>
                <lb/>
                <l xml:id="d006l2" n="1">Credo aliquos tetricae mentis nasique seueri</l>
                <l xml:id="d006l3" n="2">(Qui solos se scire putent et noscere verum,</l>
                <l xml:id="d006l4" n="3">Atque sibi solis Diuum bonitate tributum</l>
                <l xml:id="d006l5" n="4">Omnia iudicio perplexa expendere recto)</l>
                <l xml:id="d006l6" n="5">Dicturos, nunquam me degustasse beatos</l>
                <l xml:id="d006l7" n="6">Aoniae fontes et sacras Phocidos undas</l>
                <l xml:id="d006l8" n="7">Nec prorsus lauro dignum tituloue poetae,</l>
                <l xml:id="d006l9" n="8">Quod non inflatas nugas mirandaque monstra</l>
                <l xml:id="d006l10" n="9">Scribimus ac nullas fingendo illudimus aures.</l>
                <l xml:id="d006l11" n="10">Nam solas tribuunt fabellas vatibus, ac si</l>
                <l xml:id="d006l12" n="11">Vera loqui foedumque foret vetitumque poetis.</l>
                <l xml:id="d006l13" n="12">Horum ego iudicium falsum et damnabile duco;</l>
                <l xml:id="d006l14" n="13">Nilque mihi melius, nil dulcius esse videtur,</l>
                <l xml:id="d006l15" n="14">Quam verum amplecti; vetulis puerisque relinquo</l>
                <l xml:id="d006l16" n="15">Has nugas. Alii eructent fera bella Gigantum,</l>
                <l xml:id="d006l17" n="16">Harpyiasque truces et Gorgonas et Cyclopas</l>
                <l xml:id="d006l18" n="17">Et captos blando Sirenum carmine nautas:</l>
                <l xml:id="d006l19" n="18">Adde his monstriferam Circen, triplicemque Chimaeram,</l>
                <l xml:id="d006l20" n="19">Stelliferumque humero coelum qui fulcit Atlanta,</l>
                <l xml:id="d006l21" n="20">Mutatum saxo et sulcantem Persea nubes,</l>
                <l xml:id="d006l22" n="21">Tantalon et Tityon, miserique Promethea furti,</l>
                <l xml:id="d006l23" n="22">Belidas et quicquid delirans Graecia nostros</l>
                <l xml:id="d006l24" n="23">Tempore iam longo docuit garrire Latinos.</l>
                <l xml:id="d006l25" n="24">Non mihi sit tanti potasse Aganippidas undas,</l>
                <l xml:id="d006l26" n="25">Bellerophontaei quas protulit ungula monstri;</l>
                <l xml:id="d006l27" n="26">Nec mihi sit tanti Phoebeae gloria lauri</l>
                <l xml:id="d006l28" n="27">Atque corymbiferis hederis ornare capillos,</l>
                <l xml:id="d006l29" n="28">Vt sic delirem. Pudet ah, pudet esse poetam,</l>
                <l xml:id="d006l30" n="29">Si nugis opus est puerilibus inseruire</l>
                <l xml:id="d006l31" n="30">Et iucunda sequi spreto mendacia vero.</l>
                <l xml:id="d006l32" n="31">Tradita (crede mihi) est multis facundia, paucis</l>
                <l xml:id="d006l33" n="32">Consilium; multi sublimia carmina condunt,</l>
                <l xml:id="d006l34" n="33">Sunt et Romano et Graeco sermone diserti,</l>
                <l xml:id="d006l35" n="34">Et cum multa sciant, sapiunt tamen aut modice aut nil.</l>
                <l xml:id="d006l36" n="35">Verba nitent phaleris; at nullas verba medullas</l>
                <l xml:id="d006l37" n="36">Intus habent; sola exterius spectatur imago</l>
                <l xml:id="d006l38" n="37">Et pictura leuis. Verum quis succus in illa est?</l>
                <l xml:id="d006l39" n="38">Quam mens inde capit frugem? qui talia legit</l>
                <l xml:id="d006l40" n="39">Quid didicit tandem? quid scit nisi somnia, nugas,</l>
                <l xml:id="d006l41" n="40">Quae nihil ad vitam faciunt, nihil utile ponunt,</l>
                <l xml:id="d006l42" n="41">Quae scire et nescire pari discrimine refert?</l>
                <l xml:id="d006l43" n="42">Ergo, seu vulgus me iudicet esse poetam,</l>
                <l xml:id="d006l44" n="43">Seu neget, haud ideo mendacia vana sequemur,</l>
                <l xml:id="d006l45" n="44">Sed verum, quoniam verum est perfectio mentis.</l>
                <l xml:id="d006l46" n="45">Quod quicumque magis nouit, magis est similis Diis</l>
                <l xml:id="d006l47" n="46">Atque magis felix, licet hunc inscitia vulgi</l>
                <l xml:id="d006l48" n="47">Non merito extollat plausu meritoque fauore</l>
                <l xml:id="d006l49" n="48">Excipiat, licet huic non grandia nomina donet.</l>
                <l xml:id="d006l50" n="49">Quare iam Musae adsunto Criticique valento.</l>
                <l xml:id="d006l51" n="50">Ecce viam ingredior, qua plurima taxus utrinque</l>
                <l xml:id="d006l52" n="51">Atque cupressus iter funesta protegit umbra.</l>
                <l xml:id="d006l53" n="52">Iam video tristes campos, pallentia regna</l>
                <l xml:id="d006l54" n="53">Persephones, quos obscuris perlabitur undis</l>
                <l xml:id="d006l55" n="54">Lethaeusque ambit torrens. Late arua papauer</l>
                <l xml:id="d006l56" n="55">Lurida somniferum vestit ripasque silentes.</l>
                <l xml:id="d006l57" n="56">Quo me Calliope ducis? quae monstra videre,</l>
                <l xml:id="d006l58" n="57">Quas voces audire iubes? bubonibus omnis</l>
                <l xml:id="d006l59" n="58">Circum silua tonat, moestos dat noctua cantus,</l>
                <l xml:id="d006l60" n="59">Non desunt ululis miserae strigibusque querelae.</l>
                <l xml:id="d006l61" n="60">Quo me Musa rapis? lacrymoso en murmure colles</l>
                <l xml:id="d006l62" n="61">Et valles resonant, respondet planctibus Echo.</l>
                <l xml:id="d006l63" n="62">Quis dolor hic tantus? quae tanti est causa doloris?</l>
                <l xml:id="d006l64" n="63">Heu! quae gens illa est, ater quam vestit amictus,</l>
                <l xml:id="d006l65" n="64">Syrmata pulla trahens? quae sic velamine nigro</l>
                <l xml:id="d006l66" n="65">Flens adoperta caput clamoribus aethera complet?</l>
                <l xml:id="d006l67" n="66">Heu mihi, quas caedes, quam multa cadauera cerno</l>
                <l xml:id="d006l68" n="67">Passim strata solo? quis funera tanta peregit?</l>
                <l xml:id="d006l69" n="68">Quis dedit hanc late stragem? quot corpora Regum</l>
                <l xml:id="d006l70" n="69">Pontificumque iacent? agnosco insignia. Numquid</l>
                <l xml:id="d006l71" n="70">Mors est illa procul, quae, visu et falce cruenta</l>
                <l xml:id="d006l72" n="71">Horribilis, furibunda venit? praecedere mille</l>
                <l xml:id="d006l73" n="72">Agmina morborum pariterque pericula mille</l>
                <l xml:id="d006l74" n="73">Aspicio. O nimium saeuis armata ministris!</l>
                <l xml:id="d006l75" n="74">Nescio quid magno veniens clamore profatur.</l>
                <l xml:id="d006l76" n="75">Audio quid dicat referamque audita libenter:</l>
                <l xml:id="d006l77" n="76">"Mors ego sum, quae foeni instar viuentia quaeque</l>
                <l xml:id="d006l78" n="77">In terris hac falce meto; mihi Iuppiter orbis</l>
                <l xml:id="d006l79" n="78">Iura dedit iussitque simul me parcere nulli,</l>
                <l xml:id="d006l80" n="79">Sed magnos humilesque pari prosternere lege;</l>
                <l xml:id="d006l81" n="80">Vnde manus viresque meas euadere nemo,</l>
                <l xml:id="d006l82" n="81">Et nemo vitare potest. Ego grandia Regum</l>
                <l xml:id="d006l83" n="82">Colla premo sternoque animos fastusque superbos</l>
                <l xml:id="d006l84" n="83">Pontificum; nobis nulla est non debita ceruix.</l>
                <l xml:id="d006l85" n="84">Siue quis arctoas fugiens penetrauerit oras,</l>
                <l xml:id="d006l86" n="85">Ripheasque ultra rupes concesserit, iram</l>
                <l xml:id="d006l87" n="86">Sentiet hic nostram, nostros hic sentiet ictus;</l>
                <l xml:id="d006l88" n="87">Siue quis ad manes imos descenderit, austri</l>
                <l xml:id="d006l89" n="88">Qua plaga pressa iacet, qua sunt incognita nobis</l>
                <l xml:id="d006l90" n="89">Sidera, me inueniet tamen, inuentaque peribit.</l>
                <l xml:id="d006l91" n="90">Falx haec occasum, falx haec populatur et ortum.</l>
                <l xml:id="d006l92" n="91">Non ego diuitias vereor, nec stemmata priscis</l>
                <l xml:id="d006l93" n="92">Credita imaginibus. Solio detraxit ab alto</l>
                <l xml:id="d006l94" n="93">Quot mea dextra viros et nigra in tartara misit</l>
                <l xml:id="d006l95" n="94">Praecipites? Priamum memini, quum caesus ad aras</l>
                <l xml:id="d006l96" n="95">Victima nostra fuit. Macedum dux ille superbus,</l>
                <l xml:id="d006l97" n="96">Qui tot regna suis pugnando euerterat armis,</l>
                <l xml:id="d006l98" n="97">Par animo cuius totus non extitit orbis,</l>
                <l xml:id="d006l99" n="98">In Babylone cadit telo confossus ab isto.</l>
                <l xml:id="d006l100" n="99">Quid memorem heroas Latios Martisque nepotes,</l>
                <l xml:id="d006l101" n="100">Terrarum dominos, quorum clarissima virtus</l>
                <l xml:id="d006l102" n="101">Imperium Oceano, famam coniunxerat astris?</l>
                <l xml:id="d006l103" n="102">Nonne omnes potui caesos demittere ad orcum?</l>
                <l xml:id="d006l104" n="103">Priuauique manus sceptris, diademate crines,</l>
                <l xml:id="d006l105" n="104">Os verbis et luce oculos, membra omnia motu,</l>
                <l xml:id="d006l106" n="105">Corporaque obscura clausi exanimata sepulchro.</l>
                <l xml:id="d006l107" n="106">Me timet Indus, Arabs, Maurus, Scytha: denique quisquis</l>
                <l xml:id="d006l108" n="107">Europamque, Asiamque colit, Libycosque calores.</l>
                <l xml:id="d006l109" n="108">Nullum ego discrimen facio generisque locique,</l>
                <l xml:id="d006l110" n="109">Tempora nec seruo, nec mores curo, nec annos:</l>
                <l xml:id="d006l111" n="110">Improbus atque probus, sapiens stultusque peribit.</l>
                <l xml:id="d006l112" n="111">Infantes, iuuenes, longaque aetate grauatos,</l>
                <l xml:id="d006l113" n="112">Formosos, turpes aequa ratione trucido.</l>
                <l xml:id="d006l114" n="113">Hunc quoque quem video procul hinc mea regna petentem,</l>
                <l xml:id="d006l115" n="114">Quum sua fata sinent, mittam pallentibus umbris."</l>
                <l xml:id="d006l116" n="115">Edidit haec Stygio Diua implacabilis ore</l>
                <l xml:id="d006l117" n="116">Tunc me concussit timor ingens, membraque sanguis</l>
                <l xml:id="d006l118" n="117">Vndique dilapsus venis extrema reliquit,</l>
                <l xml:id="d006l119" n="118">Inque imum pectus coiit succurrere cordi</l>
                <l xml:id="d006l120" n="119">Praecipue, quum tartareos Dea saeua ministros</l>
                <l xml:id="d006l121" n="120">Praesentem in turbam, quae latos plurima circum</l>
                <l xml:id="d006l122" n="121">Errabat campos tantae secura ruinae,</l>
                <l xml:id="d006l123" n="122">Mitteret; irrumpunt illi, prenduntque tenentque,</l>
                <l xml:id="d006l124" n="123">Quisque suum; sternuntur humi languentia passim</l>
                <l xml:id="d006l125" n="124">Corpora, multiplicique gemunt vexata dolore.</l>
                <l xml:id="d006l126" n="125">Mox ipsa adueniens nonnullos falce necabat;</l>
                <l xml:id="d006l127" n="126">Nonnullos etiam, quorum subtemina nondum</l>
                <l xml:id="d006l128" n="127">Finierat Lachesis iusto illis debita fato,</l>
                <l xml:id="d006l129" n="128">Praeteriens caedi seruabat Diua futurae.</l>
                <l xml:id="d006l130" n="129">Tunc ego sic mecum, attonitus, totusque tremiscens:</l>
                <l xml:id="d006l131" n="130">"O curas, o vota hominum vanosque labores!</l>
                <l xml:id="d006l132" n="131">O spem fallacem, o caecae solatia mentis!</l>
                <l xml:id="d006l133" n="132">O fluxum decus humanum, o variabile tempus!</l>
                <l xml:id="d006l134" n="133">Quam breuis, incerta et multorum plena malorum,</l>
                <l xml:id="d006l135" n="134">Et quantis nostra est obnoxia vita periclis!</l>
                <l xml:id="d006l136" n="135">Quae iucunda quidem facie dulcisque videtur,</l>
                <l xml:id="d006l137" n="136">Sed quantum intus habet fellis, quantumque veneni!</l>
                <l xml:id="d006l138" n="137">Quid sumus, o miseri, nisi puluis motus ab aura,</l>
                <l xml:id="d006l139" n="138">Et fragili vitro similes, umbraeque fugaci,</l>
                <l xml:id="d006l140" n="139">Atque rosis, quae mane nitent, mox vespere languent?</l>
                <l xml:id="d006l141" n="140">Nunc viui atque hilares, paulo post vermibus esca.</l>
                <l xml:id="d006l142" n="141">Nunc pulchri et validi, paulo post turpe cadauer.</l>
                <l xml:id="d006l143" n="142">Heu mihi quid prodest congesta pecunia nobis,</l>
                <l xml:id="d006l144" n="143">Quid gemmae, argentum atque aurum, pretiosaque vestis?</l>
                <l xml:id="d006l145" n="144">Quid populos magnasque urbes ditione tenere,</l>
                <l xml:id="d006l146" n="145">Marmoreosque habitare lares, vultuque superbo</l>
                <l xml:id="d006l147" n="146">Omnes despicere atque parem se credere Diuis:</l>
                <l xml:id="d006l148" n="147">Si mors cuncta rapit, si tanquam puluis et umbra</l>
                <l xml:id="d006l149" n="148">Deficimus miseri, si tam cito fastus et omnis</l>
                <l xml:id="d006l150" n="149">Gloria nostra perit, nullum reditura per aeuum?"</l>
                <l xml:id="d006l151" n="150">Haec ego cum loquerer summisso murmure mecum,</l>
                <l xml:id="d006l152" n="151">Pallentem vultu aspiciens, gelidumque timore,</l>
                <l xml:id="d006l153" n="152">Incertoque gradu titubantem Orpheia mater,</l>
                <l xml:id="d006l154" n="153">"Quid te (inquit) tanta obsessum formidine cerno?</l>
                <l xml:id="d006l155" n="154">Esto audax; animi vilis timor argumentum est</l>
                <l xml:id="d006l156" n="155">Nec decet ille viros; cedo, quae te causa timere</l>
                <l xml:id="d006l157" n="156">Mortem adeo cogit?" Tunc sic ego: "Diua, necesse est,</l>
                <l xml:id="d006l158" n="157">Naturae impulsu quippe hanc animalia quae non</l>
                <l xml:id="d006l159" n="158">Horrescunt, fugiunt? haec vitam tollit et omnes</l>
                <l xml:id="d006l160" n="159">Diuitias ac delicias, corpusque resoluit</l>
                <l xml:id="d006l161" n="160">In nihilum, remanetque nihil nisi puluis et ossa,</l>
                <l xml:id="d006l162" n="161">Quae pariter puluis longo post tempore fiunt.</l>
                <l xml:id="d006l163" n="162">Denique cuncta bona haec adimit, summumque malorum est.</l>
                <l xml:id="d006l164" n="163">Ergo tam dirum et tam formidabile monstrum</l>
                <l xml:id="d006l165" n="164">Quem non terrebit, nisi cui sit ferrea fibra?"</l>
                <l xml:id="d006l166" n="165">Tunc Ioue nata, mihi subridens, sic ait: "Erras,</l>
                <l xml:id="d006l167" n="166">Nimirum veri specie deceptus et umbra;</l>
                <l xml:id="d006l168" n="167">Non cuiuis facile est ipsum cognoscere verum.</l>
                <l xml:id="d006l169" n="168">Hic ille est ramus, medium quem maxima silua</l>
                <l xml:id="d006l170" n="169">Arboribus densis cinctum atque erroribus atris</l>
                <l xml:id="d006l171" n="170">Obductum celat; nec multis aurea virga</l>
                <l xml:id="d006l172" n="171">Conspicitur, nisi cui purae ostendere columbae.</l>
                <l xml:id="d006l173" n="172">At mihi, quae sata sum felici semine coeli,</l>
                <l xml:id="d006l174" n="173">Verum nosse licet; verum tibi dicere possum,</l>
                <l xml:id="d006l175" n="174">Si me audire voles". Ego tunc: "Dea, nil magis opto."</l>
                <l xml:id="d006l176" n="175">Respondi. Illa autem: "Nos hinc diuertere oportet</l>
                <l xml:id="d006l177" n="176">Paulisper, sequere." Et secum me duxit in altum</l>
                <l xml:id="d006l178" n="177">Non adeo procul inde locum, quo lumina solis</l>
                <l xml:id="d006l179" n="178">Cernere erat, radiis ferientibus ardua montis;</l>
                <l xml:id="d006l180" n="179">Iucundumque iubar tenebras disiecerat atras.</l>
                <l xml:id="d006l181" n="180">Sedimus ad fontem quendam, laurique sub umbra.</l>
                <l xml:id="d006l182" n="181">Tunc mea Dux tandem pulchro sic incipit ore:</l>
                <l xml:id="d006l183" n="182">"Simia coelicolum, risusque iocusque Deorum est</l>
                <l xml:id="d006l184" n="183">Tunc homo, quum temere ingenio confidit et audet</l>
                <l xml:id="d006l185" n="184">Abdita naturae scrutari arcanaque Diuum,</l>
                <l xml:id="d006l186" n="185">Cum re vera eius crassa imbecillaque sit mens.</l>
                <l xml:id="d006l187" n="186">Si posita ante pedes nescit, quo iure videbit</l>
                <l xml:id="d006l188" n="187">Quae Deus et natura sinu occuluere profundo?</l>
                <l xml:id="d006l189" n="188">Omnia se tamen arbitratur noscere ad unguem,</l>
                <l xml:id="d006l190" n="189">Garrulus, infelix, caecus, temerarius, amens,</l>
                <l xml:id="d006l191" n="190">Vsque adeo sibi palpatur seseque licetur.</l>
                <l xml:id="d006l192" n="191">Stultitiae fons est et origo philautia vestrae,</l>
                <l xml:id="d006l193" n="192">Caligoque ingens, quae vos cognoscere verum</l>
                <l xml:id="d006l194" n="193">Posse vetat; tolle hanc, oculi meliora videbunt;</l>
                <l xml:id="d006l195" n="194">Et quae nunc bona prima putas, fortasse negabis</l>
                <l xml:id="d006l196" n="195">Esse bona; et quae nunc credis mala maxima, forsan</l>
                <l xml:id="d006l197" n="196">Non mala sunt, dices, pulsis a corde tenebris.</l>
                <l xml:id="d006l198" n="197">Ergo scias, mortale genus nihil esse, nisi utrem</l>
                <l xml:id="d006l199" n="198">Aeoliis plenum ventis, quem iugiter urget</l>
                <l xml:id="d006l200" n="199">Huc illuc lapidi insistens Fortuna rotundo.</l>
                <l xml:id="d006l201" n="200">Cui, si quid saperet, vita mors gratior esset;</l>
                <l xml:id="d006l202" n="201">Cum viuendo malis homines sine fine premantur;</l>
                <l xml:id="d006l203" n="202">Exiguisque bonis, sed nec sine felle, fruantur.</l>
                <l xml:id="d006l204" n="203">Quod verum credes, puto, si bona, si mala vitae</l>
                <l xml:id="d006l205" n="204">Mortalis referam, quanta breuitate licebit;</l>
                <l xml:id="d006l206" n="205">Collatisque ipsis, tunc vita humana patebit</l>
                <l xml:id="d006l207" n="206">Quae sit et an tantum mors debeat ipsa timeri.</l>
                <l xml:id="d006l208" n="207">Principio de diuitiis, quas omnis ubique</l>
                <l xml:id="d006l209" n="208">Gens sequitur, laudat, quaerit, miratur et optat,</l>
                <l xml:id="d006l210" n="209">Dicere constitui et quid sint ostendere nitar.</l>
                <l xml:id="d006l211" n="210">Tunc ego: "Diua (inquam) si vis, huic parce labori,</l>
                <l xml:id="d006l212" n="211">Quandoquidem prius hoc olim referente Minerua</l>
                <l xml:id="d006l213" n="212">Edidici, nunc perge alio, nec nota recense.</l>
                <l xml:id="d006l214" n="213">Deque voluptate ubertim quoque rettulit olim</l>
                <l xml:id="d006l215" n="214">Nobis Diua Arete, missusque a matre Timalphes.</l>
                <l xml:id="d006l216" n="215">Quare id transi etiam quaeso et quotcumque aliud vis</l>
                <l xml:id="d006l217" n="216">Expedias." Tunc Diua inquit: "De nobilitate</l>
                <l xml:id="d006l218" n="217">Dicam igitur, quoniam bona prima haec inter habetur</l>
                <l xml:id="d006l219" n="218">Quilibet hanc hodie sibi vult, sibi dicit inesse,</l>
                <l xml:id="d006l220" n="219">Plus licet inde absit, quam distet Iberus ab Indo.</l>
                <l xml:id="d006l221" n="220">Sed quid nobilitas aut quanti est? vera fateri</l>
                <l xml:id="d006l222" n="221">Conabor; quanquam quid prodest vera fateri,</l>
                <l xml:id="d006l223" n="222">Credere si renuunt? fugiunt animalia quaedam,</l>
                <l xml:id="d006l224" n="223">Oderuntque diem, tenebris ac nocte vagantur;</l>
                <l xml:id="d006l225" n="224">Sic homines multi lumen cognoscere veri</l>
                <l xml:id="d006l226" n="225">Nec possunt nec amant; adeo natura Deusque</l>
                <l xml:id="d006l227" n="226">Distinxit mortale genus recteque videnti</l>
                <l xml:id="d006l228" n="227">Vna hominum species animalia caetera monstrat;</l>
                <l xml:id="d006l229" n="228">Vsque adeo mores varii mortalibus et mens</l>
                <l xml:id="d006l230" n="229">Dissimilis; multi tenebras umbrasque sequuntur,</l>
                <l xml:id="d006l231" n="230">Nec verum spectare queunt solemque nitentem,</l>
                <l xml:id="d006l232" n="231">Infirmis oculis, quem fixo lumine pauci</l>
                <l xml:id="d006l233" n="232">Aspiciunt, quibus est animus diuinior. Ergo</l>
                <l xml:id="d006l234" n="233">Nobilitas, veluti vulgus putat inscius, aut est</l>
                <l xml:id="d006l235" n="234">Copia nummorum et collectio diuitiarum</l>
                <l xml:id="d006l236" n="235">Aut sanguis, quoties generoso e stemmate quisquam</l>
                <l xml:id="d006l237" n="236">Natus auos atauosque suos, gentiliaque arma</l>
                <l xml:id="d006l238" n="237">Iactat et eximios laudat virtute parentes.</l>
                <l xml:id="d006l239" n="238">Iudicium tamen hoc vulgi mendaciter errat,</l>
                <l xml:id="d006l240" n="239">Vt plerumque solet; communis opinio multis,</l>
                <l xml:id="d006l241" n="240">Paucorum ratio est. Si nobilis ille putari</l>
                <l xml:id="d006l242" n="241">Debet quicumque est diues, sic nobilis esse</l>
                <l xml:id="d006l243" n="242">Credo potest lanius, tonsor, piscator, equiso,</l>
                <l xml:id="d006l244" n="243">Pastorque et pistor, coriarius atque bubulcus</l>
                <l xml:id="d006l245" n="244">Et leno et latro et quiuis de plebe lutosa.</l>
                <l xml:id="d006l246" n="245">Namque ex his multi rebus nummisque potentes</l>
                <l xml:id="d006l247" n="246">Aut sunt aut possunt fieri. Fortuna frequenter</l>
                <l xml:id="d006l248" n="247">Extollit miseros; eadem detrudit ad imum</l>
                <l xml:id="d006l249" n="248">Saepe illos, quos ante rotae commiserat altae.</l>
                <l xml:id="d006l250" n="249">Nobilis ergo fuit tantum, quum moenia victor</l>
                <l xml:id="d006l251" n="250">Aeneadum intrauit Marius, plaudente senatu</l>
                <l xml:id="d006l252" n="251">Ac populo, insignis lauro niueisque quadrigis;</l>
                <l xml:id="d006l253" n="252">Sed postquam eiectus Syllanis viribus exul</l>
                <l xml:id="d006l254" n="253">Minturnis latuit, latuit quoque carcere foedo;</l>
                <l xml:id="d006l255" n="254">Vel quum mendicus panem per Punica rura</l>
                <l xml:id="d006l256" n="255">(Pro superum leges, et non bene nota potestas!)</l>
                <l xml:id="d006l257" n="256">Quaerebat, panem duris fossoribus aptum,</l>
                <l xml:id="d006l258" n="257">Non erat infelix tunc nobilis; abstiterat tunc</l>
                <l xml:id="d006l259" n="258">Nobilitas fugiens longe; mox ipsa reuertit,</l>
                <l xml:id="d006l260" n="259">Quum Marius rediit, mutato sidere, Romam.</l>
                <l xml:id="d006l261" n="260">Nimirum stulta haec sententia, si sit ab auro</l>
                <l xml:id="d006l262" n="261">Nobilitas. Certe de terra nascitur aurum,</l>
                <l xml:id="d006l263" n="262">De fraude et furto, de foenore: nascitur ergo</l>
                <l xml:id="d006l264" n="263">De fraude et furto, de foenore nobilitas. O</l>
                <l xml:id="d006l265" n="264">Iudicium vulgi insanum! o sine pectore turba!</l>
                <l xml:id="d006l266" n="265">Nobilitare hominem non ulla pecunia, nullae</l>
                <l xml:id="d006l267" n="266">Diuitiae possunt; pretio nam dignior omni est</l>
                <l xml:id="d006l268" n="267">Nobilitas: haec non emitur, nec venditur auro.</l>
                <l xml:id="d006l269" n="268">At genus ille suum iactat laudesque suorum</l>
                <l xml:id="d006l270" n="269">Inculcat, cum sit turpissimus; atque recenset</l>
                <l xml:id="d006l271" n="270">Gesta patris, monumenta ataui, patruique tropaea;</l>
                <l xml:id="d006l272" n="271">Et quanquam innumeris demens, ignauus, abundet</l>
                <l xml:id="d006l273" n="272">Criminibus, virtutis inops, tamen esse putatur</l>
                <l xml:id="d006l274" n="273">Nobilis, est alto quoniam de sanguine natus.</l>
                <l xml:id="d006l275" n="274">Cur aliena tibi tribuis, laudemque tuorum</l>
                <l xml:id="d006l276" n="275">Esse tuam censes, cum tu sis dedecus illis,</l>
                <l xml:id="d006l277" n="276">Degener, infamis? mentito nomine cycnum</l>
                <l xml:id="d006l278" n="277">Graculus appellat sese: cornicula plumas</l>
                <l xml:id="d006l279" n="278">Pauonis furata cupit pauo ipsa videri;</l>
                <l xml:id="d006l280" n="279">Sed natura vetat, quae nobilitatis origo est.</l>
                <l xml:id="d006l281" n="280">Hinc animi viles, hinc et coelestia corda</l>
                <l xml:id="d006l282" n="281">Proueniunt: haec largitur sua semina cunctis.</l>
                <l xml:id="d006l283" n="282">Nempe animum propter, non propter corpus haberi</l>
                <l xml:id="d006l284" n="283">Nobilis et dici debes; nam corpora multa</l>
                <l xml:id="d006l285" n="284">Seruorum pulchra et magna et robusta videntur.</l>
                <l xml:id="d006l286" n="285">Nobilitas quidam est animi proprius decor atque</l>
                <l xml:id="d006l287" n="286">Vis quaedam natiua, cupit qua grandia semper,</l>
                <l xml:id="d006l288" n="287">Vilia contemnit, qua sursum tendere ut ignis</l>
                <l xml:id="d006l289" n="288">Nititur, et summas penetrat velut ardea nubes,</l>
                <l xml:id="d006l290" n="289">Infima despiciens. Hanc vim qui munere coeli</l>
                <l xml:id="d006l291" n="290">Accipit, ille bonus fiet patiensque laborum,</l>
                <l xml:id="d006l292" n="291">Consilioque potens, curis vigilantibus, ut quid</l>
                <l xml:id="d006l293" n="292">Dignum laude gerat, ut sit laudabilis ipse.</l>
                <l xml:id="d006l294" n="293">Sed tantum natura bonum non omnibus, imo</l>
                <l xml:id="d006l295" n="294">Perpaucis donat, quorum fama inclita longo</l>
                <l xml:id="d006l296" n="295">Tempore post cineres populorum in pectore viuit.</l>
                <l xml:id="d006l297" n="296">Attamen (o mores, o mira insania) quis non</l>
                <l xml:id="d006l298" n="297">Vult dici et credi nunc nobilis? o nebulonum</l>
                <l xml:id="d006l299" n="298">Turba audax! o vile pecus! te nomina clara</l>
                <l xml:id="d006l300" n="299">Delectant, tibi fama placet, tibi gloria: cur non</l>
                <l xml:id="d006l301" n="300">Et labor et virtus etiam placet, ut merito sis</l>
                <l xml:id="d006l302" n="301">Nobilis? an mauis sapiens iustusque vocari</l>
                <l xml:id="d006l303" n="302">Nomine mentito, quam vero? cur tibi nummus</l>
                <l xml:id="d006l304" n="303">Falsus, cur panis falsus, cur caetera falsa</l>
                <l xml:id="d006l305" n="304">Non sunt grata, velut mendax et futile nomen</l>
                <l xml:id="d006l306" n="305">Nobilitatis amas? o larua, o simia, disce,</l>
                <l xml:id="d006l307" n="306">Disce prius frenare animum, compescere caecos</l>
                <l xml:id="d006l308" n="307">Affectus, ratione uti, vitare nefanda,</l>
                <l xml:id="d006l309" n="308">Iusta sequi; te nosce prius durosque labores</l>
                <l xml:id="d006l310" n="309">Amplecti ne te pigeat, vilemque fugare</l>
                <l xml:id="d006l311" n="310">Desidiam, ut possis culmen virtutis adire.</l>
                <l xml:id="d006l312" n="311">Tunc iure ac merito diceris nobilis: haec est,</l>
                <l xml:id="d006l313" n="312">Haec est nobilita vera; haec sunt illa Deorum</l>
                <l xml:id="d006l314" n="313">Munera, ab indoctis non intellecta. Per istam</l>
                <l xml:id="d006l315" n="314">Incessere viam Phrygia de gente Quirites.</l>
                <l xml:id="d006l316" n="315">Hac duce Romanum imperium se sustulit astris.</l>
                <l xml:id="d006l317" n="316">Hac abeunte iterum in praeceps descendit ab astris.</l>
                <l xml:id="d006l318" n="317">Nam simul ac segnes consurrexere nepotes,</l>
                <l xml:id="d006l319" n="318">Iam parto imperio, iam prosperioribus annis,</l>
                <l xml:id="d006l320" n="319">Delicias ludosque leues luxumque secuti</l>
                <l xml:id="d006l321" n="320">Degenerare suis coepere a patribus, unde</l>
                <l xml:id="d006l322" n="321">Nobilitas tales homines exosa recessit</l>
                <l xml:id="d006l323" n="322">Protinus ad superos, donec, crescente nepotum</l>
                <l xml:id="d006l324" n="323">Luxuria et vitio, deleta superbia Romae est.</l>
                <l xml:id="d006l325" n="324">Non igitur genus est, non sanguis, non statuarum</l>
                <l xml:id="d006l326" n="325">Mutarum series, non auri copia, quae te</l>
                <l xml:id="d006l327" n="326">Nobilitet; Virtus, virtus; hac nobilis Hector,</l>
                <l xml:id="d006l328" n="327">Alcidesque fuit, fuit hac quoque nobilis ille,</l>
                <l xml:id="d006l329" n="328">Ilias aeternum cui praebuit inclita nomen;</l>
                <l xml:id="d006l330" n="329">Hac proceres alii, quorum tot fama per annos</l>
                <l xml:id="d006l331" n="330">Durat adhuc. Quid te iactas natalibus ortum</l>
                <l xml:id="d006l332" n="331">Egregiis? te praecipui genuere parentes;</l>
                <l xml:id="d006l333" n="332">Quid tum, si nihil es? si turpis turpiter omnem</l>
                <l xml:id="d006l334" n="333">Incestas maculasque domum? tibi dedecus est hoc,</l>
                <l xml:id="d006l335" n="334">Non honor; ac, veluti stolidum si gignat asellum</l>
                <l xml:id="d006l336" n="335">Magnanimus fortisque leo, si simia barro</l>
                <l xml:id="d006l337" n="336">Nascatur, monstrum es, claraeque iniuria genti.</l>
                <l xml:id="d006l338" n="337">Non sic nobilitas per testamenta relinqui,</l>
                <l xml:id="d006l339" n="338">Aut virtus potis est, velut aedes, rura, supellex;</l>
                <l xml:id="d006l340" n="339">Hanc natura tuis tribuit maioribus, at non</l>
                <l xml:id="d006l341" n="340">Omnibus. Antiqua repetas ab origine gentem,</l>
                <l xml:id="d006l342" n="341">Inuenies fortasse tuo de sanguine multos</l>
                <l xml:id="d006l343" n="342">Cerdones aut agricolas, unumque videbis</l>
                <l xml:id="d006l344" n="343">Ex humili natum fortuna nobilitatis</l>
                <l xml:id="d006l345" n="344">Principium fecisse aliis: quae tempore creuit</l>
                <l xml:id="d006l346" n="345">Paulatim, sed post quoque tempore victa senescet.</l>
                <l xml:id="d006l347" n="346">Omnia fert tempus, pariter rapit omnia tempus.</l>
                <l xml:id="d006l348" n="347">Quis nunc Pompeii de stirpe aut Caesaris esse</l>
                <l xml:id="d006l349" n="348">Noscitur? aut eius, domitis cognomen ab Afris</l>
                <l xml:id="d006l350" n="349">Cui virtus inuicta dedit? quis credere tantam</l>
                <l xml:id="d006l351" n="350">Progeniem periisse potest? domus alta deorsum</l>
                <l xml:id="d006l352" n="351">Saepe cadit, penitusque ruit; sursum leuatur</l>
                <l xml:id="d006l353" n="352">Saepe humilis; nulla est hominum fortuna perennis.</l>
                <l xml:id="d006l354" n="353">Sic coelum variare solet mortalia quaeque.</l>
                <l xml:id="d006l355" n="354">At dices, quale est semen, talis quoque fructus</l>
                <l xml:id="d006l356" n="355">Inde venire solet; si sum de semine claro,</l>
                <l xml:id="d006l357" n="356">Clarus ero. Non sic: proceri saepe parentes</l>
                <l xml:id="d006l358" n="357">Exiguum genuere hominem turpemque decori,</l>
                <l xml:id="d006l359" n="358">Robusti infirmum, sapientes insipientem;</l>
                <l xml:id="d006l360" n="359">Nec mens, ut corpus, patrio de semine manat.</l>
                <l xml:id="d006l361" n="360">Non patris est animum pueris praebere, sed ipsum</l>
                <l xml:id="d006l362" n="361">Largiri natura solet. Quid nobile semen</l>
                <l xml:id="d006l363" n="362">Egregiumque feret, faueat nisi debita coeli</l>
                <l xml:id="d006l364" n="363">Temperies? verum est, vulgo quod dicitur, annus</l>
                <l xml:id="d006l365" n="364">Producit segetes, non cultus; semina quamuis</l>
                <l xml:id="d006l366" n="365">Optima, si terrae fuerint mandata sinistris</l>
                <l xml:id="d006l367" n="366">Sideribus, parient lolium vel iacta peribunt.</l>
                <l xml:id="d006l368" n="367">Ergo sufficiens non est pater ipse creandis</l>
                <l xml:id="d006l369" n="368">Nobilibus natis, adsit nisi gratia coeli.</l>
                <l xml:id="d006l370" n="369">Hinc est quod multos humili de plebe videmus</l>
                <l xml:id="d006l371" n="370">Illustres nasci, qui magnum nomen adepti</l>
                <l xml:id="d006l372" n="371">Virtute ac meritis se postmodo nobilitarunt.</l>
                <l xml:id="d006l373" n="372">Quis fuit ille Maro? quis Tullius ille? quis ille</l>
                <l xml:id="d006l374" n="373">Tam sapiens sanctusque Cato? quis Horatius? omnes</l>
                <l xml:id="d006l375" n="374">De medio plebis geniti. Quis doctus Homerus,</l>
                <l xml:id="d006l376" n="375">Cuius nec patriam certam certosque parentes</l>
                <l xml:id="d006l377" n="376">Scimus adhuc? dic quaeso patrem Demosthenis atque</l>
                <l xml:id="d006l378" n="377">Euripidis matrem; dic Socratis, illius inquam</l>
                <l xml:id="d006l379" n="378">Socratis, in cuius gremio Plato maximus hausit</l>
                <l xml:id="d006l380" n="379">Diuinos latices, qui solus Apolline teste</l>
                <l xml:id="d006l381" n="380">Est visus sapere; hunc genuit qui marmora fodit.</l>
                <l xml:id="d006l382" n="381">Nascentes pueros mater capiebat ab aluo.</l>
                <l xml:id="d006l383" n="382">Nonnullos etiam Reges de plebe creatos</l>
                <l xml:id="d006l384" n="383">Nouimus. Haud rarus quoque Consul et Induperator</l>
                <l xml:id="d006l385" n="384">De populi faece ad immum peruenit honorem.</l>
                <l xml:id="d006l386" n="385">Quid quod equi pariterque canes ac caetera bruta</l>
                <l xml:id="d006l387" n="386">Degenerare suo persaepe videntur ab ortu?</l>
                <l xml:id="d006l388" n="387">Nempe diu res nulla manet, nempe omnia semper</l>
                <l xml:id="d006l389" n="388">Deteriora solent fieri, in peiusque referri,</l>
                <l xml:id="d006l390" n="389">Naturae imperio et fatorum lege perenni;</l>
                <l xml:id="d006l391" n="390">Deinde iterum ex alio foetu instaurata renasci.</l>
                <l xml:id="d006l392" n="391">Hoc variare decus mundi est: haec gloria summi</l>
                <l xml:id="d006l393" n="392">Artificis facere ex minimis ingentia, nec non</l>
                <l xml:id="d006l394" n="393">Ex summis minima et rerum mutare tenorem</l>
                <l xml:id="d006l395" n="394">Iugiter ac faciem, sapienter cuncta nouando.</l>
                <l xml:id="d006l396" n="395">Non tamen infitior, claros habuisse parentes</l>
                <l xml:id="d006l397" n="396">Esse bonum et claro nasci de sanguine; namque</l>
                <l xml:id="d006l398" n="397">Hoc vere pulchrum atque bonum est, prosuntque parentes</l>
                <l xml:id="d006l399" n="398">Auxilio, exemplis, hortatibus, efficiuntque</l>
                <l xml:id="d006l400" n="399">Saepe sui similes natos, nisi fata repugnent,</l>
                <l xml:id="d006l401" n="400">Et natura potens nimium: quam vincere si quis</l>
                <l xml:id="d006l402" n="401">Nititur, ille etiam congestis montibus altum</l>
                <l xml:id="d006l403" n="402">Aethera conscendet, pulso Ioue; qualiter olim</l>
                <l xml:id="d006l404" n="403">Fama, Gigantaeos quum sensit Phlaegra tumultus,</l>
                <l xml:id="d006l405" n="404">Enceladum memorat summi iuga maxima Olympi</l>
                <l xml:id="d006l406" n="405">Imposuisse Ossae, premeret cum Pelion Ossa;</l>
                <l xml:id="d006l407" n="406">Sed tamen hoc non esse satis concludimus. Ergo</l>
                <l xml:id="d006l408" n="407">Quamuis a populo dicaris nobilis omni,</l>
                <l xml:id="d006l409" n="408">Sisque licet mollis, nitida cute, corpore lauto,</l>
                <l xml:id="d006l410" n="409">Egregiis vescare cibis ac veste superbus</l>
                <l xml:id="d006l411" n="410">Conspicua incedas, referas gentemque domumque,</l>
                <l xml:id="d006l412" n="411">Nobilis haud ideo es, sed fortunatus, et utri</l>
                <l xml:id="d006l413" n="412">Aurato similis, similisque ex marmore signo.</l>
                <l xml:id="d006l414" n="413">Quis tamen hoc curat? satis est de nobilitate</l>
                <l xml:id="d006l415" n="414">Ac virtute ipsum nomen; maluntque videri</l>
                <l xml:id="d006l416" n="415">Quam sic esse homines. Pro Dii! nunc nomina tantum</l>
                <l xml:id="d006l417" n="416">Magnifica et claros titulos sibi quilibet optat,</l>
                <l xml:id="d006l418" n="417">Arrogat, affectat, sequitur, rapit; ut merito iam</l>
                <l xml:id="d006l419" n="418">Et se asinus pardum vocet et formica leonem.</l>
                <l xml:id="d006l420" n="419">Quis non vult sapiens, generosus, iustus haberi,</l>
                <l xml:id="d006l421" n="420">Et probus et doctus, contentus cortice solo</l>
                <l xml:id="d006l422" n="421">Atque umbris rerum, ut tali velamine mores</l>
                <l xml:id="d006l423" n="422">Occulat infandos? lis est de nomine, non re.</l>
                <l xml:id="d006l424" n="423">Hoc habeas igitur nomen, sic nobilis esto,</l>
                <l xml:id="d006l425" n="424">Vt Romae Pasquillus homo est; ut saepe vocatur</l>
                <l xml:id="d006l426" n="425">Nobilis aut latro aut meretrix aut nobile marmor.</l>
                <l xml:id="d006l427" n="426">Esto tamen quod sis et nomine nobilis et re;</l>
                <l xml:id="d006l428" n="427">Quid tum? laudabor, dices, decorabor honore.</l>
                <l xml:id="d006l429" n="428">Numquid parua tibi haec et non cupienda videntur</l>
                <l xml:id="d006l430" n="429">Praemia? quandoquidem virtus ex nobilitate</l>
                <l xml:id="d006l431" n="430">Nascitur, ex virtute autem laus surgit honorque,</l>
                <l xml:id="d006l432" n="431">Non volo, nec fas est virtutem carpere; sed si</l>
                <l xml:id="d006l433" n="432">Interius videas meliori lumine verum,</l>
                <l xml:id="d006l434" n="433">Cognosces quanto virtus tam digna labore</l>
                <l xml:id="d006l435" n="434">Afficiat miseros homines; quam reddat amaram</l>
                <l xml:id="d006l436" n="435">(Stoicus id quamuis nolit concedere) vitam.</l>
                <l xml:id="d006l437" n="436">Moralem primum videamus; difficilis pars</l>
                <l xml:id="d006l438" n="437">Nimirum haec; quam si quaerit quis rite tenere,</l>
                <l xml:id="d006l439" n="438">Heu quantos opus est subeat toleretque labores!</l>
                <l xml:id="d006l440" n="439">Naturae bellum indicat, confligat oportet;</l>
                <l xml:id="d006l441" n="440">Quandoquidem mortale genus natura creauit</l>
                <l xml:id="d006l442" n="441">Infirmum, pronumque malo, aduersabile recto.</l>
                <l xml:id="d006l443" n="442">Pro superi! in vitium facili decurrere lapsu</l>
                <l xml:id="d006l444" n="443">Quisque solet. Cur haec homini mala semina quondam</l>
                <l xml:id="d006l445" n="444">Indita sunt? numquid fuit haec tua culpa, Prometheu?</l>
                <l xml:id="d006l446" n="445">An malus hos daemon humana in pectora morbos</l>
                <l xml:id="d006l447" n="446">Intulit (ut fama est) scelerisque iniecit amorem?</l>
                <l xml:id="d006l448" n="447">Heu quam difficilis, salebrosa et plena laboris</l>
                <l xml:id="d006l449" n="448">Semita, quae ad mores ducit vitamque Deorum!</l>
                <l xml:id="d006l450" n="449">Quis bonus est? non sponte ullus. Quis non malus? ille</l>
                <l xml:id="d006l451" n="450">Qui, legis regisue metu, peccare recusat;</l>
                <l xml:id="d006l452" n="451">Vel qui forte nequit, quod vult, committere crimen.</l>
                <l xml:id="d006l453" n="452">Nimirum haud facile est naturae obsistere, seque</l>
                <l xml:id="d006l454" n="453">Vincere et insanos compescere pectoris aestus.</l>
                <l xml:id="d006l455" n="454">Quapropter pugna assidua iugique labore</l>
                <l xml:id="d006l456" n="455">Est opus a puero, ut vitiis ponantur habenae.</l>
                <l xml:id="d006l457" n="456">Assuetudo etenim naturae frangere vires</l>
                <l xml:id="d006l458" n="457">Saepe solet, si sit multos firmata per annos.</l>
                <l xml:id="d006l459" n="458">Ergo militia est hominum vita. Hostibus omnis</l>
                <l xml:id="d006l460" n="459">Plenus ager, multi latitant ubicumque latrones.</l>
                <l xml:id="d006l461" n="460">Quis tot vitabit laqueos? tot retia cautus</l>
                <l xml:id="d006l462" n="461">Effugiet? nam cum fortuna est prospera cuiquam,</l>
                <l xml:id="d006l463" n="462">Actutum subit et stimulat vesana libido;</l>
                <l xml:id="d006l464" n="463">Tum sua castra mouet ventosa superbia, tunc et</l>
                <l xml:id="d006l465" n="464">Desidia atque gula, et petulans audacia surgit.</l>
                <l xml:id="d006l466" n="465">Contra illum dolor atque metus, dirumque venenum</l>
                <l xml:id="d006l467" n="466">Occupat inuidiae atque irae, quum sorte sinistra</l>
                <l xml:id="d006l468" n="467">Viuit et indignam quaerit propellere quouis</l>
                <l xml:id="d006l469" n="468">Pauperiem pacto, tunc fraudibus atque rapinis</l>
                <l xml:id="d006l470" n="469">Et furtis studet, ut sua damna rependere possit.</l>
                <l xml:id="d006l471" n="470">Eheu! mortales inter Scyllam atque Charybdim</l>
                <l xml:id="d006l472" n="471">Iactantur miseri et vitiis laeduntur utrimque;</l>
                <l xml:id="d006l473" n="472">Dumque mala haec vitare volunt, labuntur in illa.</l>
                <l xml:id="d006l474" n="473">Si cupiunt fortes fieri, discrimina oportet</l>
                <l xml:id="d006l475" n="474">Multa pati, et multos coguntur ferre labores.</l>
                <l xml:id="d006l476" n="475">Si virtutem illam, quae humanos temperat actus,</l>
                <l xml:id="d006l477" n="476">Affectant, opus est expellere gaudia tristi</l>
                <l xml:id="d006l478" n="477">Consilio, gratamque parum deducere vitam.</l>
                <l xml:id="d006l479" n="478">Si iustus vult esse aliquis, non utile quaerat.</l>
                <l xml:id="d006l480" n="479">Iustitia est multis laudata, domestica paucis.</l>
                <l xml:id="d006l481" n="480">Quod si forte placet cuiquam prudentia, semper</l>
                <l xml:id="d006l482" n="481">Vt caueat, nulli credat fidatque necesse est;</l>
                <l xml:id="d006l483" n="482">Quandoquidem sunt cuncta dolis et plena periclis.</l>
                <l xml:id="d006l484" n="483">Denique qui bonus est et mitis, saepius ille</l>
                <l xml:id="d006l485" n="484">Laeditur; ille minus tutus, plus insidiarum</l>
                <l xml:id="d006l486" n="485">Sustinet. Hic siquidem mundus domus ampla malorum</l>
                <l xml:id="d006l487" n="486">Ac scelerum patria est. Probitas hic exulat. Vnde</l>
                <l xml:id="d006l488" n="487">Imbelles lepores, damae mites, capreaeque</l>
                <l xml:id="d006l489" n="488">Idque genus sine felle animalia quaeque petuntur</l>
                <l xml:id="d006l490" n="489">Saepius et pereunt; rarus venator ad ursos</l>
                <l xml:id="d006l491" n="490">Accedit, tutos conseruat silua leones.</l>
                <l xml:id="d006l492" n="491">I nunc, et mitis, simplex, innoxius esto,</l>
                <l xml:id="d006l493" n="492">Vt citius fias auidorum praeda luporum.</l>
                <l xml:id="d006l494" n="493">Heu! mundus totus quaedam est natiua tyrannis.</l>
                <l xml:id="d006l495" n="494">Debilibus robusta nocent et grandia paruis.</l>
                <l xml:id="d006l496" n="495">Ales fulminiger timidos infestat olores,</l>
                <l xml:id="d006l497" n="496">Accipiter laniat turdos mollesque columbas;</l>
                <l xml:id="d006l498" n="497">Versicolor coluber ranas miserasque lacertas</l>
                <l xml:id="d006l499" n="498">Deuorat; in siluis fera fortior ore minorem</l>
                <l xml:id="d006l500" n="499">Dilacerat; tua monstra tenes quoque, maxime Nereu,</l>
                <l xml:id="d006l501" n="500">Quae rabido infirmos absumunt gutture pisces.</l>
                <l xml:id="d006l502" n="501">Non mare, non tellus, non aer tutus; ubique</l>
                <l xml:id="d006l503" n="502">Hostis adest, prodestque parum non esse nocentem.</l>
                <l xml:id="d006l504" n="503">Ergo vide, quam sit pars haec virtutis amanda,</l>
                <l xml:id="d006l505" n="504">Quae facit esse bonos; nam tanto parta labore</l>
                <l xml:id="d006l506" n="505">Hostibus in mediis tandem vos reddit inermes.</l>
                <l xml:id="d006l507" n="506">At dices, probitas defendi legibus atque</l>
                <l xml:id="d006l508" n="507">Principibus solet; o utinam fieret! sed ubique</l>
                <l xml:id="d006l509" n="508">Vincuntur nummis leges, magnoque fauore;</l>
                <l xml:id="d006l510" n="509">Placantur donis Reges et voce precantum;</l>
                <l xml:id="d006l511" n="510">Damnant iura illos quibus aut exhausta crumena!</l>
                <l xml:id="d006l512" n="511">Aut nullus fauor est; alii, quocumque premantur</l>
                <l xml:id="d006l513" n="512">Iudicio, insontes abeunt, ut paruula musca</l>
                <l xml:id="d006l514" n="513">In tenui tela quam pendens texit arachne,</l>
                <l xml:id="d006l515" n="514">Voluitur ac remanet; si grandior horridiorque</l>
                <l xml:id="d006l516" n="515">Impulerit, frangit casses et tuta recedit;</l>
                <l xml:id="d006l517" n="516">Sic leges (veluti Scythica de gente canebat</l>
                <l xml:id="d006l518" n="517">Barbarus ille sophus) miseros nectuntque tenentque;</l>
                <l xml:id="d006l519" n="518">Transmittunt laxis foribus renuuntque potentes.</l>
                <l xml:id="d006l520" n="519">Altera virtutis pars, quae studiosa requirit</l>
                <l xml:id="d006l521" n="520">Naturae causas et vix penetrabile verum,</l>
                <l xml:id="d006l522" n="521">Quam sit difficilis, quam magni plena laboris,</l>
                <l xml:id="d006l523" n="522">Experti norunt. Primo coguntur ab aeuo</l>
                <l xml:id="d006l524" n="523">Sub praeceptoris ferula, formidine multa,</l>
                <l xml:id="d006l525" n="524">Verberibus caedi et lacrimis dictata referre;</l>
                <l xml:id="d006l526" n="525">Inclusi tanquam in cauea cohibentur, ut ire</l>
                <l xml:id="d006l527" n="526">Non liceat quoquam, nisi permittente tyranno,</l>
                <l xml:id="d006l528" n="527">Quanquam ventris onus iubeat, vesicaue turgens</l>
                <l xml:id="d006l529" n="528">Et pueris cognata fames et ludere gratum.</l>
                <l xml:id="d006l530" n="529">Tempora sed calidae postquam accessere iuuentae,</l>
                <l xml:id="d006l531" n="530">Maiori studio est opus. Hic Antenoris urbem,</l>
                <l xml:id="d006l532" n="531">Adriaci tentans rabiosam gurgitis iram,</l>
                <l xml:id="d006l533" n="532">Parthenopemue petit, Tyrrhena per aequora currens;</l>
                <l xml:id="d006l534" n="533">At Perusina alius Romanaue moenia quaerit</l>
                <l xml:id="d006l535" n="534">Vt procul a patria tellure incommoda multa</l>
                <l xml:id="d006l536" n="535">Et mala multa ferat, Veneris somnique cibique</l>
                <l xml:id="d006l537" n="536">Parcus et assiduus studio librisque legendis.</l>
                <l xml:id="d006l538" n="537">Haud aliter quisquam fiet, nisi nomine, doctus.</l>
                <l xml:id="d006l539" n="538">Sunt etenim docti re pauci, nomine multi.</l>
                <l xml:id="d006l540" n="539">Gaudia nempe nocent, nocet illecebrosa voluptas</l>
                <l xml:id="d006l541" n="540">Apprime his, cupiunt qui discere plurima et altum</l>
                <l xml:id="d006l542" n="541">Doctrinae culmen conscendere. Namque reflectunt</l>
                <l xml:id="d006l543" n="542">Ac remouent animos a duro tramite, per quem</l>
                <l xml:id="d006l544" n="543">Itur ad auricomae sacraria celsa Mineruae.</l>
                <l xml:id="d006l545" n="544">Nempe labore opus est longo assiduoque, volenti</l>
                <l xml:id="d006l546" n="545">Nobile per populos urbesque acquirere nomen.</l>
                <l xml:id="d006l547" n="546">Hinc vero multos cruciat dyspepsia, multos,</l>
                <l xml:id="d006l548" n="547">Dum nimium nimiumque legunt, ophthalmia vexat,</l>
                <l xml:id="d006l549" n="548">Prae studio stomachus crudescit, visus hebescit,</l>
                <l xml:id="d006l550" n="549">Et pallor venit et macies et acerba senectus.</l>
                <l xml:id="d006l551" n="550">Nec mirum: quoniam scire et cognoscere verum</l>
                <l xml:id="d006l552" n="551">Est praeter naturam hominis, propriumque Deorum.</l>
                <l xml:id="d006l553" n="552">Ac veluti infirmo radiantem lumine solem</l>
                <l xml:id="d006l554" n="553">Noctua ferre nequit; sic mens humana deorsum</l>
                <l xml:id="d006l555" n="554">Imbecilla ruit, quoties contendit in altum</l>
                <l xml:id="d006l556" n="555">Surgere et audaci coelum penetrare volatu.</l>
                <l xml:id="d006l557" n="556">Quod proprium est superum, mortales turpiter audent;</l>
                <l xml:id="d006l558" n="557">Desipiuntque magis, quanto magis illa requirunt,</l>
                <l xml:id="d006l559" n="558">Quorum cognitio nil prorsus spectat ad ipsos,</l>
                <l xml:id="d006l560" n="559">Ni forte auxilium ac lumen descendit ab alto.</l>
                <l xml:id="d006l561" n="560">At Dii felices mundum, quis, quantus et unde,</l>
                <l xml:id="d006l562" n="561">Atque ipsum mundi dominum speciesque animantum</l>
                <l xml:id="d006l563" n="562">Et rerum innumeras norunt causasque latentes,</l>
                <l xml:id="d006l564" n="563">Semina et occultas vires, quibus omnia constant.</l>
                <l xml:id="d006l565" n="564">Haec vita est, haec est ipsorum tota voluptas;</l>
                <l xml:id="d006l566" n="565">Non cibus aut somnus, non morbus, cura laborue,</l>
                <l xml:id="d006l567" n="566">Non lucri spes, non damni metus impedit illos,</l>
                <l xml:id="d006l568" n="567">Quin semper valeant optatum inquirere verum.</l>
                <l xml:id="d006l569" n="568">Ergo coelicolum sapere est; prudentia tantum</l>
                <l xml:id="d006l570" n="569">Conuenit et confert mortalibus, ut sibi possint</l>
                <l xml:id="d006l571" n="570">Consulere et vitare sciant incommoda nec non</l>
                <l xml:id="d006l572" n="571">Commoda congerere et tranquillam ducere vitam.</l>
                <l xml:id="d006l573" n="572">Quid faciat, quid non, homini prudentia monstrat.</l>
                <l xml:id="d006l574" n="573">Huic studeat quicumque cupit bene viuere et inter</l>
                <l xml:id="d006l575" n="574">Tot spinas rerum gradiens non laedere plantas.</l>
                <l xml:id="d006l576" n="575">Quis non esse putet stultum, qui rebus omissis</l>
                <l xml:id="d006l577" n="576">Vtilibus propriisque, aliena et inania quaerit?</l>
                <l xml:id="d006l578" n="577">Dumque suas nescit vires maioraque tentat,</l>
                <l xml:id="d006l579" n="578">Dum nimis alta petit, praeceps, velut Icarus, undis</l>
                <l xml:id="d006l580" n="579">Mergitur aequoreis. Cupiens aequare bibendo</l>
                <l xml:id="d006l581" n="580">Rana bouem, rupta nunquam bibit amplius aluo.</l>
                <l xml:id="d006l582" n="581">Dum studet insanus Phaeton coelestia frena</l>
                <l xml:id="d006l583" n="582">Mortali tractare manu, nonne infima pressit</l>
                <l xml:id="d006l584" n="583">Stagna Padi, currumque cadens vitamque reliquit?</l>
                <l xml:id="d006l585" n="584">Sese metitur prudens et continet intra</l>
                <l xml:id="d006l586" n="585">Naturae fines nec plus quam debeat audet,</l>
                <l xml:id="d006l587" n="586">Excepto, si illum Deus impellitque iuuatque.</l>
                <l xml:id="d006l588" n="587">Curent mortales quae sunt mortalia: mittant,</l>
                <l xml:id="d006l589" n="588">Quae superum; ne si contendant altius aequo</l>
                <l xml:id="d006l590" n="589">Scandere, praecipitent potius moueantque cachinnum.</l>
                <l xml:id="d006l591" n="590">Vt si forte velit summa de rupe volare</l>
                <l xml:id="d006l592" n="591">Bos grauis aut asinus citharam pulsare canoram.</l>
                <l xml:id="d006l593" n="592">Esto autem quisquam doctrina praeditus omni,</l>
                <l xml:id="d006l594" n="593">Vsque adeo ut multos norit componere libros;</l>
                <l xml:id="d006l595" n="594">Quid quaeso inde boni accipiet? tantumque laborem</l>
                <l xml:id="d006l596" n="595">Praemia quanta manent? dices: laus, gloria, fama;</l>
                <l xml:id="d006l597" n="596">Inque animis hominum diuturna in saecula viuet.</l>
                <l xml:id="d006l598" n="597">Atqui ego, quid sit honor, quid laus, quid fama, velim te</l>
                <l xml:id="d006l599" n="598">Clarius et melius perpendere; plurima namque</l>
                <l xml:id="d006l600" n="599">Apparent aliter quam sint, oculosque tuentum</l>
                <l xml:id="d006l601" n="600">Atque animos fallunt specie, velamine et umbra.</l>
                <l xml:id="d006l602" n="601">Hinc bona quae mala sunt; et quae sunt turpia, pulchra</l>
                <l xml:id="d006l603" n="602">Censentur; scatet hinc fons omnis stultitiai.</l>
                <l xml:id="d006l604" n="603">Saepe sub argento latet aes, ferrumque sub auro,</l>
                <l xml:id="d006l605" n="604">Et sub sincero clauduntur cortice putres</l>
                <l xml:id="d006l606" n="605">Castaneae, multosque lupos sub pelle videbis</l>
                <l xml:id="d006l607" n="606">Agnorum. Nonne aulaeis cariosa teguntur</l>
                <l xml:id="d006l608" n="607">Ligna vel antiquus paries rimisque pudendus?</l>
                <l xml:id="d006l609" n="608">Est acies mentis potior quae perspicit intus</l>
                <l xml:id="d006l610" n="609">Quicquid in abstruso est. Quicumque hac utitur, ille</l>
                <l xml:id="d006l611" n="610">Verus erit rerum iudex et mira videbit.</l>
                <l xml:id="d006l612" n="611">Quaero igitur, quid fama iuuat? quid gloria? quid laus</l>
                <l xml:id="d006l613" n="612">Oppressos somno aut viuendi munere cassos?</l>
                <l xml:id="d006l614" n="613">Nil plus quam surdum citharae aut spectacula caecum.</l>
                <l xml:id="d006l615" n="614">At respondebis: viuentes et vigilantes</l>
                <l xml:id="d006l616" n="615">His gaudent nec non pro talibus omne periclum</l>
                <l xml:id="d006l617" n="616">Vltro adeunt ultroque animas cum sanguine fundunt.</l>
                <l xml:id="d006l618" n="617">Nimirum ambitio multos ad fortia, tanquam</l>
                <l xml:id="d006l619" n="618">Calcar, agit multosque trahit virtutis ad arcem,</l>
                <l xml:id="d006l620" n="619">Torpentes urgens stimulis compellit, ut armis</l>
                <l xml:id="d006l621" n="620">Grande aliquid faciant vel, si non viribus audent,</l>
                <l xml:id="d006l622" n="621">Ingenio saltem exhibeant memorabile quicquam.</l>
                <l xml:id="d006l623" n="622">Ipsa tamen vitium est: unde ambitiosus haberi</l>
                <l xml:id="d006l624" n="623">Nemo velit; quicumque etenim ambitione tenetur,</l>
                <l xml:id="d006l625" n="624">Creditur esse leuis, ventosus, turpis, ut olim</l>
                <l xml:id="d006l626" n="625">Romulidae orabant, iacto post terga pudore,</l>
                <l xml:id="d006l627" n="626">Plebeios, quoties suffragia venabantur,</l>
                <l xml:id="d006l628" n="627">Cerdonumque animos precibus seruilibus atque</l>
                <l xml:id="d006l629" n="628">Turpibus obsequiis captabant muneribusque</l>
                <l xml:id="d006l630" n="629">Vt propriis rebus curarent publica omissis,</l>
                <l xml:id="d006l631" n="630">Perque forum medium multis comitantibus irent,</l>
                <l xml:id="d006l632" n="631">Inflati ut vento folles ac fronte superba.</l>
                <l xml:id="d006l633" n="632">Propter se virtus petitur, non propter honorem,</l>
                <l xml:id="d006l634" n="633">Ipsa licet proprie ac vere mereatur honorem.</l>
                <l xml:id="d006l635" n="634">Quid quod vulgus iners nescit virtute moueri?</l>
                <l xml:id="d006l636" n="635">Hanc potius ridet; faueat fortuna necesse est</l>
                <l xml:id="d006l637" n="636">Diuitiaeque adsint; tunc laus, honor et decus omne</l>
                <l xml:id="d006l638" n="637">Adueniet. Virtus sine censu languet ubique;</l>
                <l xml:id="d006l639" n="638">Quanquam nil refert, si gallo sordet iaspis,</l>
                <l xml:id="d006l640" n="639">Nec minus idcirco est pretiosa et nobilis; unde</l>
                <l xml:id="d006l641" n="640">Vir bonus, et verae compos virtutis, abunde</l>
                <l xml:id="d006l642" n="641">Contentus, vulgi laudes contemnit et odit;</l>
                <l xml:id="d006l643" n="642">Nec fumum quaerit nec inani pascitur aura.</l>
                <l xml:id="d006l644" n="643">Insignis facies fucis non indiget, aurum</l>
                <l xml:id="d006l645" n="644">Quod per se pulchrum est nudum monstratur. At ille</l>
                <l xml:id="d006l646" n="645">Qui non est, aliqua saltem cupit arte videri,</l>
                <l xml:id="d006l647" n="646">Personamque sibi inducit velut histrio. Quare</l>
                <l xml:id="d006l648" n="647">Si recte aspicias, vita haec est fabula quaedam;</l>
                <l xml:id="d006l649" n="648">Scena autem mundus versatilis; histrio et actor</l>
                <l xml:id="d006l650" n="649">Quilibet est hominum. Mortales nam prope cuncti</l>
                <l xml:id="d006l651" n="650">Sunt personati, et falsa sub imagine vulgi</l>
                <l xml:id="d006l652" n="651">Praestringunt oculos; ita Diis risumque iocumque</l>
                <l xml:id="d006l653" n="652">Stultitiis nugisque suis per secula praebent.</l>
                <l xml:id="d006l654" n="653">Ergo honor et fama et mortalis gloria lausque</l>
                <l xml:id="d006l655" n="654">Somnia sunt, prorsus nil conducentia; quando</l>
                <l xml:id="d006l656" n="655">Sorte magis quam virtute acquiruntur. At esto</l>
                <l xml:id="d006l657" n="656">Quod tantum dignis tribuantur; dic mihi numquid</l>
                <l xml:id="d006l658" n="657">Corporibus prosunt? certe nil. Dic, animisne?</l>
                <l xml:id="d006l659" n="658">Tantumdem: hos inflant potius tumidosque leuesque;</l>
                <l xml:id="d006l660" n="659">Nec non sollicitos reddunt. Se subdere multis,</l>
                <l xml:id="d006l661" n="660">Et seruire solet multis, ambire, precari,</l>
                <l xml:id="d006l662" n="661">Munera largiri, quisquis sectatur honores.</l>
                <l xml:id="d006l663" n="662">Vita igitur talis misera est, et plena tumultus,</l>
                <l xml:id="d006l664" n="663">Subiacet inuidiae et magnis quandoque periclis.</l>
                <l xml:id="d006l665" n="664">Virtutem veram qui possidet, ille quietus,</l>
                <l xml:id="d006l666" n="665">Ille satis felix; permittat caetera Diuis.</l>
                <l xml:id="d006l667" n="666">Sufficiens honor est homini, quum dignus honore est;</l>
                <l xml:id="d006l668" n="667">Qui datur indigno non est honor, est onus, imo</l>
                <l xml:id="d006l669" n="668">Ludibrium, veluti in scena quum ludius est rex.</l>
                <l xml:id="d006l670" n="669">Iam mala, quae humanum patitur genus, adnumerabo.</l>
                <l xml:id="d006l671" n="670">Principio postquam e latebris male olentibus alui</l>
                <l xml:id="d006l672" n="671">Eductus tandem est, materno sanguine foedus</l>
                <l xml:id="d006l673" n="672">Vagit, et auspicio lacrimarum nascitur infans;</l>
                <l xml:id="d006l674" n="673">Vt puto, quam mala sit vita haec, quam plena periclis,</l>
                <l xml:id="d006l675" n="674">Natura monstrante videt. Sic per mare longum</l>
                <l xml:id="d006l676" n="675">Mercator facturus iter, terretur et alto</l>
                <l xml:id="d006l677" n="676">Pectore dat gemitus, metuens scopulos, freta, ventos,</l>
                <l xml:id="d006l678" n="677">Naufragium, occursus piratarum, omnia demum</l>
                <l xml:id="d006l679" n="678">Terribilis quacumque tenet discrimina pontus.</l>
                <l xml:id="d006l680" n="679">Vix natus iam vincla subit, tenerosque coercet</l>
                <l xml:id="d006l681" n="680">Fascia longa artus, praesagia dira futuri</l>
                <l xml:id="d006l682" n="681">Seruitii. Quis enim liber? sunt legibus omnes</l>
                <l xml:id="d006l683" n="682">Subiecti, nec non et regibus et vitiis et</l>
                <l xml:id="d006l684" n="683">Iudiciis hominum. Seruit quoque quilibet ultro</l>
                <l xml:id="d006l685" n="684">Spe pretii faciendo aliquid, vel sorte coactus.</l>
                <l xml:id="d006l686" n="685">Omne animal postquam natum est, subito ambulat, et quo</l>
                <l xml:id="d006l687" n="686">Cumque libet graditur; non sic homo, tempore longo</l>
                <l xml:id="d006l688" n="687">Non pedibus, non ore valet, non mente, sed, instar</l>
                <l xml:id="d006l689" n="688">Vocalis statuae, solis vagitibus omnem</l>
                <l xml:id="d006l690" n="689">Nocte dieque domum vexat, turbatque quietem.</l>
                <l xml:id="d006l691" n="690">Post ubi iam valido se poplite sustinet, et iam</l>
                <l xml:id="d006l692" n="691">Rite loqui didicit, tunc seruire incipit, atque</l>
                <l xml:id="d006l693" n="692">Iussa pati, sentitque minas ictusque magistri;</l>
                <l xml:id="d006l694" n="693">Saepe patris matrisque manu, fratrisque frequenter</l>
                <l xml:id="d006l695" n="694">Pulsatur; facient quid vitricus atque nouerca?</l>
                <l xml:id="d006l696" n="695">Fit iuuenis, crescunt vires; iam spernit habenas,</l>
                <l xml:id="d006l697" n="696">Occluditque aures monitis; furere incipit ardens</l>
                <l xml:id="d006l698" n="697">Luxuria atque ira et temerarius omnia nullo</l>
                <l xml:id="d006l699" n="698">Consilio aggreditur, dictis melioribus obstat,</l>
                <l xml:id="d006l700" n="699">Deteriora fouens, non ulla pericula curat,</l>
                <l xml:id="d006l701" n="700">Dummodo id efficiat suadet quod caeca libido,</l>
                <l xml:id="d006l702" n="701">Rixatur, nec iura timet, cerebrosus et exlex.</l>
                <l xml:id="d006l703" n="702">Nempe agitur furiis iuuenum pars maxima. Pauci,</l>
                <l xml:id="d006l704" n="703">Quos frenat metus aut pudor aut prudentia, recto</l>
                <l xml:id="d006l705" n="704">Tramite sinceram ducunt sine labe iuuentam.</l>
                <l xml:id="d006l706" n="705">Succedit grauior, melior, prudentior aetas,</l>
                <l xml:id="d006l707" n="706">Cumque ipsa curae adueniunt durique labores;</l>
                <l xml:id="d006l708" n="707">Tunc homo mille modis, studioque enititur omni</l>
                <l xml:id="d006l709" n="708">Rem facere et nunquam sibi multa negotia desunt,</l>
                <l xml:id="d006l710" n="709">Nunc peregre it, nunc ille domi, nunc rure laborat,</l>
                <l xml:id="d006l711" n="710">Vt sese, vxorem, natos famulosque gubernet</l>
                <l xml:id="d006l712" n="711">Ac seruet; solus pro cunctis sollicitus, nec</l>
                <l xml:id="d006l713" n="712">Iucundis fruitur dapibus, nec nocte quieta.</l>
                <l xml:id="d006l714" n="713">Ambitio hunc etiam impellens ad publica mittit</l>
                <l xml:id="d006l715" n="714">Munia; dumque inhiat vano male sanus honori,</l>
                <l xml:id="d006l716" n="715">Inuidiae atque odii patitur mala plurima. Deinceps</l>
                <l xml:id="d006l717" n="716">Obrepit canis rugosa senecta capillis,</l>
                <l xml:id="d006l718" n="717">Secum multa trahens incommoda corporis atque</l>
                <l xml:id="d006l719" n="718">Mentis: nam vires abeunt, speciesque colorque;</l>
                <l xml:id="d006l720" n="719">Nec non deficiunt sensus; audire, videre</l>
                <l xml:id="d006l721" n="720">Languescunt, gustusque minor fit; denique semper</l>
                <l xml:id="d006l722" n="721">Aut hoc aut illo morbo vexantur, inermi</l>
                <l xml:id="d006l723" n="722">Manduntur vix ore cibi, vix crura bacillo</l>
                <l xml:id="d006l724" n="723">Sustentata meant; animus quoque vulnera sentit,</l>
                <l xml:id="d006l725" n="724">Desipit, et longo torpet confectus ab aeuo.</l>
                <l xml:id="d006l726" n="725">Ergo suis subiecta malis est quaelibet aetas.</l>
                <l xml:id="d006l727" n="726">Plurima sunt etiam mala, quae communiter omnis</l>
                <l xml:id="d006l728" n="727">Aetas ferre solet; nunc frigus laedit acutum,</l>
                <l xml:id="d006l729" n="728">Hibernaeque niues, nec non furibundus ab arcto</l>
                <l xml:id="d006l730" n="729">Riphaeisque iugis Boreas, quum stiria pendet</l>
                <l xml:id="d006l731" n="730">Horrida culminibus, glacie cum flumina torpent.</l>
                <l xml:id="d006l732" n="731">Nunc aestas nimiis insana caloribus urit,</l>
                <l xml:id="d006l733" n="732">Quum tenet ardentem Nemees Hyperiona monstrum,</l>
                <l xml:id="d006l734" n="733">Aruaque flauescunt et tellus arida aperto</l>
                <l xml:id="d006l735" n="734">Ore vocat pluuias; nullus morientibus herbis</l>
                <l xml:id="d006l736" n="735">Humor adest, lamae siccae, siccaeque paludes</l>
                <l xml:id="d006l737" n="736">Torrentur, candet coelestibus ignibus aer,</l>
                <l xml:id="d006l738" n="737">Nunc sitis atque fames, nunc et penuria rerum</l>
                <l xml:id="d006l739" n="738">Vtilium cruciat. Quis possit carmine morbos</l>
                <l xml:id="d006l740" n="739">Innumeros, quibus est obnoxia vita, referre?</l>
                <l xml:id="d006l741" n="740">Quot febres, quot languores, quot ubique dolores</l>
                <l xml:id="d006l742" n="741">A capite ad plantas? humanum corpus ut extra,</l>
                <l xml:id="d006l743" n="742">Sic intus patitur; per singula membra venenum</l>
                <l xml:id="d006l744" n="743">Infudit natura homini: caput et manus et pes</l>
                <l xml:id="d006l745" n="744">Et latus et stomachus grauiter torquentur et aures</l>
                <l xml:id="d006l746" n="745">Atque oculi et fauces, renes: quid caetera dicam?</l>
                <l xml:id="d006l747" n="746">Quid cupio numerare grues quot Strymonis unda</l>
                <l xml:id="d006l748" n="747">Excipiat? vel quot Phrygius Maeander olores?</l>
                <l xml:id="d006l749" n="748">Mens etiam plerumque sua de sede recedit,</l>
                <l xml:id="d006l750" n="749">Vel philtris vel carminibus vel turbine morbi</l>
                <l xml:id="d006l751" n="750">Vel quum cerritus cacodaemona pectore quisquam</l>
                <l xml:id="d006l752" n="751">Baiulat insano, vel quum furit improbus Euan;</l>
                <l xml:id="d006l753" n="752">Quanquam et avaritia, ambitio, dolor, ira, voluptas,</l>
                <l xml:id="d006l754" n="753">Non minus ac vinum humanos confundere sensus,</l>
                <l xml:id="d006l755" n="754">Atque animis tenebras soleant inducere; quare</l>
                <l xml:id="d006l756" n="755">(Dicere si verum volumus) pars maxima viuit</l>
                <l xml:id="d006l757" n="756">Ebria vesanis affectibus. Inueniuntur</l>
                <l xml:id="d006l758" n="757">Heu pauci qui non titubent, qui lumine sano</l>
                <l xml:id="d006l759" n="758">Aspiciant quid agant ac se ratione gubernent.</l>
                <l xml:id="d006l760" n="759">Hinc non inscite quidam numerum infinitum</l>
                <l xml:id="d006l761" n="760">Stultorum dixit. Nam quis non indiget albo</l>
                <l xml:id="d006l762" n="761">Helleboro et tota Anticyra? vix Graecia septem</l>
                <l xml:id="d006l763" n="762">Inter stultorum tot millia connumerat, qui</l>
                <l xml:id="d006l764" n="763">Credantur vero sapientis nomine digni.</l>
                <l xml:id="d006l765" n="764">Humani generis mater nutrixque profecto</l>
                <l xml:id="d006l766" n="765">Stultitia est, sine qua mortalia cuncta perirent,</l>
                <l xml:id="d006l767" n="766">Nilque agerent homines in terris. Hac duce fiunt</l>
                <l xml:id="d006l768" n="767">Bella et quae bellis sunt opportuna tot arma,</l>
                <l xml:id="d006l769" n="768">Tot clypei, tot signa suis distincta figuris.</l>
                <l xml:id="d006l770" n="769">Hac rursus monstrante, ioci, thyasique chorique</l>
                <l xml:id="d006l771" n="770">Inuenti, tot deliciae, tot ludicra, totque</l>
                <l xml:id="d006l772" n="771">Ornatus. Nonne hinc etiam vis tanta librorum,</l>
                <l xml:id="d006l773" n="772">Tantus nugarum torrens fluit? omnia, saltem</l>
                <l xml:id="d006l774" n="773">Plurima facta hominum, veniunt ab origine tali.</l>
                <l xml:id="d006l775" n="774">Iam vero tristes casus et tristia fata</l>
                <l xml:id="d006l776" n="775">Sunt quibus oppositi mortales, dicere ad unguem</l>
                <l xml:id="d006l777" n="776">Nemo quidem posset, quamuis facundus. In undis</l>
                <l xml:id="d006l778" n="777">Mergitur hic avidisque miser fit piscibus esca.</l>
                <l xml:id="d006l779" n="778">Ille cadit, praecepsque ruens perit aut male languet</l>
                <l xml:id="d006l780" n="779">Perfractis membris. Alius niue, grandine et imbri</l>
                <l xml:id="d006l781" n="780">Obruitur. Multos inopino fulminis ictu</l>
                <l xml:id="d006l782" n="781">Interiisse liquet. Quosdam delapsa ruina</l>
                <l xml:id="d006l783" n="782">Contriuit. Nonne absumunt incendia multos?</l>
                <l xml:id="d006l784" n="783">Nonne aliquos aut herba nocens fungusue malignus</l>
                <l xml:id="d006l785" n="784">Incautos perimunt? nonnullos gutture fixus</l>
                <l xml:id="d006l786" n="785">In medio cibus elisit. Quot bellua morsu</l>
                <l xml:id="d006l787" n="786">Exanimat, mulusue malus, vel non equus aequus,</l>
                <l xml:id="d006l788" n="787">Dum furit atque ferit ferratis calcibus? aut bos</l>
                <l xml:id="d006l789" n="788">Indomitus, quoties cornu bacchatur acuto?</l>
                <l xml:id="d006l790" n="789">Quid referam, quot damna homini persaepe venire</l>
                <l xml:id="d006l791" n="790">Culpa hominum soleant? adeo ut fera nulla magis sit</l>
                <l xml:id="d006l792" n="791">Formidanda illi, quam semine natus eodem.</l>
                <l xml:id="d006l793" n="792">Hinc tot praedones, tot fures, sacrilegi tot,</l>
                <l xml:id="d006l794" n="793">Tot delatores, tot falso in crimine testes,</l>
                <l xml:id="d006l795" n="794">Tot moechi, tot carnifices mortalia turbant</l>
                <l xml:id="d006l796" n="795">Otia; ceu laetos turbat lea visa iuuencos.</l>
                <l xml:id="d006l797" n="796">Ille nocet lingua, hic ferro, pars maxima fraude;</l>
                <l xml:id="d006l798" n="797">Ille palam rapit, hic clam; sunt et qui simulato</l>
                <l xml:id="d006l799" n="798">Nomine amicitiae vel nomine relligionis</l>
                <l xml:id="d006l800" n="799">Imponant multis, quos credulitate fideque</l>
                <l xml:id="d006l801" n="800">Insulsa faciles falli nouere. Fere omnes</l>
                <l xml:id="d006l802" n="801">(Pro genus infandum) damnis gaudent alienis.</l>
                <l xml:id="d006l803" n="802">Non frater fratri nec amicus fidus amico,</l>
                <l xml:id="d006l804" n="803">Nec patri natus. Vere hic sunt tartara, sunt hic</l>
                <l xml:id="d006l805" n="804">Cerberus et furiae et chaos et styx; denique quicquid</l>
                <l xml:id="d006l806" n="805">Horribile et foedum nigri tenet aula tyranni.</l>
                <l xml:id="d006l807" n="806">Sola quies somni pacem mortalibus affert;</l>
                <l xml:id="d006l808" n="807">Dum viuunt, nihil hac (nisi tetra insomnia turbent)</l>
                <l xml:id="d006l809" n="808">Dulcius esse potest; nam curas atque labores</l>
                <l xml:id="d006l810" n="809">Eximit et blandis miseros amplectitur alis.</l>
                <l xml:id="d006l811" n="810">Hanc homini tamen inuidit natura quietem.</l>
                <l xml:id="d006l812" n="811">Iussit enim ut dirus pulex cimexque culexque</l>
                <l xml:id="d006l813" n="812">Morsibus inficerent huius tam dulcia pacis</l>
                <l xml:id="d006l814" n="813">Gaudia, nec desint unquam mala nocte dieque.</l>
                <l xml:id="d006l815" n="814">Longe igitur melior mors est quam mortis imago.</l>
                <l xml:id="d006l816" n="815">Nam quicumque fretum vitae gaudente carina</l>
                <l xml:id="d006l817" n="816">Tranauit semel, et tutum tenet anchora portum;</l>
                <l xml:id="d006l818" n="817">Ille hilaris ventos ridet tumidasque procellas,</l>
                <l xml:id="d006l819" n="818">Leucotheamque, caput sertis redimitus, adorat</l>
                <l xml:id="d006l820" n="819">Atque Athamanteum donis onerat Melicertam,</l>
                <l xml:id="d006l821" n="820">Securus celebrans varios in littore ludos.</l>
                <l xml:id="d006l822" n="821">Mors omnes finit poenas. Mors omnia soluit</l>
                <l xml:id="d006l823" n="822">Vincula. Morte fugit metus omnis et omne periclum.</l>
                <l xml:id="d006l824" n="823">Vtque dolor nullus, te nulla urgebit egestas,</l>
                <l xml:id="d006l825" n="824">Quum patrios nondum lumbos ingressus eras nil;</l>
                <l xml:id="d006l826" n="825">Sic postquam extrema fueris iam morte solutus,</l>
                <l xml:id="d006l827" n="826">Te nullus dolor, et te nulla urgebat egestas,</l>
                <l xml:id="d006l828" n="827">Quis damnosa sibi, quis perniciosa fuisse</l>
                <l xml:id="d006l829" n="828">Tempora crediderit, quae tunc fluxere, fuit quum</l>
                <l xml:id="d006l830" n="829">Ipse nihil, nondum materna conditus aluo?</l>
                <l xml:id="d006l831" n="830">Quis queritur nocuisse sibi mensesue diesue,</l>
                <l xml:id="d006l832" n="831">Quos nunquam vidit vel quos nunquam ipse videbit?</l>
                <l xml:id="d006l833" n="832">Vel qui noctem illam ut prauam miseramque grauemque</l>
                <l xml:id="d006l834" n="833">Vituperet, qua nil sensit somnoque profundo</l>
                <l xml:id="d006l835" n="834">Obrutus, ut lignum iacuit gelidumque cadauer?</l>
                <l xml:id="d006l836" n="835">Quid mors? aeternus somnus. Somnus? breuis est mors.</l>
                <l xml:id="d006l837" n="836">Sed multis placet immortales esse animas et</l>
                <l xml:id="d006l838" n="837">Viuere defunctos perhibent, membrisque relictis,</l>
                <l xml:id="d006l839" n="838">Nudatos, veluti proprio de cortice tracta</l>
                <l xml:id="d006l840" n="839">Cochlea nudari solet, ad Plutonia regna</l>
                <l xml:id="d006l841" n="840">Tendere praecipites ac tartara nigra subire;</l>
                <l xml:id="d006l842" n="841">Myrtiferumque nemus fingunt, ubi vulgus amantum</l>
                <l xml:id="d006l843" n="842">Ingemit; atque addunt feruentes ignibus amnes,</l>
                <l xml:id="d006l844" n="843">Monstraque vipereum manantia gutture virus,</l>
                <l xml:id="d006l845" n="844">Distinctasque locis sedes, ubi vagiat infans,</l>
                <l xml:id="d006l846" n="845">Atque ubi verberibus saeuis facibusque cruentis</l>
                <l xml:id="d006l847" n="846">Eumenides agitent sontes; ubi rura beatis</l>
                <l xml:id="d006l848" n="847">Debita perpetuis vireant pulcherrima ramis.</l>
                <l xml:id="d006l849" n="848">Ast aliter dicunt alii, et post funera credunt</l>
                <l xml:id="d006l850" n="849">Esse quidem manes, sed qui vixere decenter</l>
                <l xml:id="d006l851" n="850">Ac recte in coelum sublatos iungier astris;</l>
                <l xml:id="d006l852" n="851">Contra qui pecudum ritu terrena secuti</l>
                <l xml:id="d006l853" n="852">Neglexere Deos, pecudum quoque corpora iusto</l>
                <l xml:id="d006l854" n="853">Iudicio induere et mutato carcere poenas</l>
                <l xml:id="d006l855" n="854">Soluere tantisper scelerum, dum prorsus ab omni</l>
                <l xml:id="d006l856" n="855">Crimine purgati aethereas referantur ad oras.</l>
                <l xml:id="d006l857" n="856">Quae si vera forent, etiam metuenda foret mors;</l>
                <l xml:id="d006l858" n="857">Aut saltem bene viuendum, vitiisque carendum.</l>
                <l xml:id="d006l859" n="858">Namque piis iustisque dari bona praemia, contra</l>
                <l xml:id="d006l860" n="859">Iniustis meritas poenas meritumque dolorem.</l>
                <l xml:id="d006l861" n="860">Atqui morte obita superentne an sint potius nil,</l>
                <l xml:id="d006l862" n="861">Et cum corporibus pereant animae quoque (tanquam</l>
                <l xml:id="d006l863" n="862">Sole niues verno aut nubes Aquilone solutae)</l>
                <l xml:id="d006l864" n="863">Dicere non nostrum est. Videor satis esse loquuta;</l>
                <l xml:id="d006l865" n="864">Germanam scitare meam, quam nomine Graii</l>
                <l xml:id="d006l866" n="865">Appellant Sophiam: (namque haec doctissima tales</l>
                <l xml:id="d006l867" n="866">Assidue versat curas, semperque requirit</l>
                <l xml:id="d006l868" n="867">Occultas rerum causas et amabile verum)</l>
                <l xml:id="d006l869" n="868">Hac igitur monstrante potes naturam animarum</l>
                <l xml:id="d006l870" n="869">Noscere, ni fallor, si te tenet ista cupido.</l>
                <l xml:id="d006l871" n="870">Mi satis id fuerit tibi dicere, quod metuenda</l>
                <l xml:id="d006l872" n="871">Mors non est, saltem iustis qui pectore puro</l>
                <l xml:id="d006l873" n="872">Vixerunt: quoniam vel dulci pace fruentur</l>
                <l xml:id="d006l874" n="873">Aeterno addicti somno, vel praemia habebunt</l>
                <l xml:id="d006l875" n="874">Debita virtuti et felices efficientur.</l>
                <l xml:id="d006l876" n="875">Quare agedum sanctos mores amplectere, et omnem</l>
                <l xml:id="d006l877" n="876">Pelle animo noxam pro viribus. Hoc tibi pacto</l>
                <l xml:id="d006l878" n="877">Mors leuis ac facilis fiet: nulloque timore</l>
                <l xml:id="d006l879" n="878">Depositum reddes naturae et laetus obibis.</l>
                <l xml:id="d006l880" n="879">Quin haec tecum animo versa, sic cogita et inque:</l>
                <l xml:id="d006l881" n="880">Quid mihi mors oberit? quo me lux ultima damno</l>
                <l xml:id="d006l882" n="881">Afficiet? nullo nimirum. Quid mihi demet?</l>
                <l xml:id="d006l883" n="882">Diuitias; sed diuitiis tunc neutiquam egebo,</l>
                <l xml:id="d006l884" n="883">Nec re ulla prorsus; cur non ditissimus ergo</l>
                <l xml:id="d006l885" n="884">Censeri potero; nempe est locupletior ille,</l>
                <l xml:id="d006l886" n="885">Non qui plura tenet, sed qui minus indiget. Aurum,</l>
                <l xml:id="d006l887" n="886">Argentum, gemmas, palatia, praedia, vestes,</l>
                <l xml:id="d006l888" n="887">Atque alia id genus omnino aspernabor, uti nil</l>
                <l xml:id="d006l889" n="888">Apta mihi; nec me torquebit ademta voluptas,</l>
                <l xml:id="d006l890" n="889">Vt neque torquentur pecudes, quod mollia vina</l>
                <l xml:id="d006l891" n="890">Non habeant, vel mellitas croceasque placentas.</l>
                <l xml:id="d006l892" n="891">Quae non optantur, quid tum si non habeantur?</l>
                <l xml:id="d006l893" n="892">Sed dulces natos, et dulces linquere amicos</l>
                <l xml:id="d006l894" n="893">Cur adeo miserum est? nonne esset deterius si</l>
                <l xml:id="d006l895" n="894">Me superante illi morerentur, perpetuoque</l>
                <l xml:id="d006l896" n="895">In moerore manerem? ut scribunt, Nestora acerbo</l>
                <l xml:id="d006l897" n="896">Antilochi fato aut Euandrum funere nati,</l>
                <l xml:id="d006l898" n="897">Quem Rutulus ferro strauit Phrygia arma iuuantem,</l>
                <l xml:id="d006l899" n="898">Aeterno in luctu vitam duxisse molestam.</l>
                <l xml:id="d006l900" n="899">Praecedam? at paruo post tempore nostra sequentur,</l>
                <l xml:id="d006l901" n="900">Quum volet ipse Deus, vestigia meque reuisent,</l>
                <l xml:id="d006l902" n="901">Si modo sunt aliquid manes, ut credere par est,</l>
                <l xml:id="d006l903" n="902">Vt Christi praecepta docent multique sophorum.</l>
                <l xml:id="d006l904" n="903">Quicquid erit, non propterea mihi dura videri</l>
                <l xml:id="d006l905" n="904">Mors debet, quod diuitias et dulcia vitae</l>
                <l xml:id="d006l906" n="905">Gaudia surripiat; namque haec sunt tradita nobis</l>
                <l xml:id="d006l907" n="906">Mutuo, et usuram rerum natura benigna,</l>
                <l xml:id="d006l908" n="907">Non res, concessit miseris mortalibus. Ergo</l>
                <l xml:id="d006l909" n="908">Quum nil sit nostrum, moriendo aliena relinquam,</l>
                <l xml:id="d006l910" n="909">Nilque meum amittam. Quid tum si aliena relinquo?</l>
                <l xml:id="d006l911" n="910">Quid doleam, si quae sua sunt natura reposcit?</l>
                <l xml:id="d006l912" n="911">Nudus ego huc veni, simul hinc ego nudus abibo.</l>
                <l xml:id="d006l913" n="912">Mundus enim quoddam hospitium est, ubi turba animantum</l>
                <l xml:id="d006l914" n="913">Diuersorum ingens habitat, quae tempore certo</l>
                <l xml:id="d006l915" n="914">His fruitur dapibus, quas conuiuator habendas</l>
                <l xml:id="d006l916" n="915">Vbertim et gratis permittit, sumite, dicens,</l>
                <l xml:id="d006l917" n="916">Sumite, non meritis vestris, sed munere nostro:</l>
                <l xml:id="d006l918" n="917">Haec bona tradidimus vobis obsonia, donec</l>
                <l xml:id="d006l919" n="918">Mi fuerit visum vos hinc dimittere, donec</l>
                <l xml:id="d006l920" n="919">Eia agedum, dicam, nostris decedite mensis,</l>
                <l xml:id="d006l921" n="920">Vescimini, et genio laeti indulgete; sed hora</l>
                <l xml:id="d006l922" n="921">Vltima quum veniet qua vos hinc ire iubebo,</l>
                <l xml:id="d006l923" n="922">Parete aequo animo et venturae cedite turbae,</l>
                <l xml:id="d006l924" n="923">Conuiuasque alios iisdem gaudere sinatis.</l>
                <l xml:id="d006l925" n="924">Ergo quis, nisi sit demens, ingratus, iniquus,</l>
                <l xml:id="d006l926" n="925">Talibus auditis alieno excedere tecto</l>
                <l xml:id="d006l927" n="926">Nolit, et inuito domino residebit? at ille:</l>
                <l xml:id="d006l928" n="927">"Pessime, vade foras" clamabit et eiciet vi.</l>
                <l xml:id="d006l929" n="928">Tunc male confusus, lacrimans, querulusque recedet,</l>
                <l xml:id="d006l930" n="929">Cur ego, sortiferae si me vocet arbiter urnae,</l>
                <l xml:id="d006l931" n="930">Mordicus inuitam vitam retinebo? vel aegre</l>
                <l xml:id="d006l932" n="931">Migrabo, ut multi? neque enim fas; imo libenter</l>
                <l xml:id="d006l933" n="932">Destituam mundum hunc foedum innumerisque refertum</l>
                <l xml:id="d006l934" n="933">Fraudibus atque dolis, incestibus atque rapinis,</l>
                <l xml:id="d006l935" n="934">Est ubi nulla fides, pietas ubi nulla, nec ulla</l>
                <l xml:id="d006l936" n="935">Iustitia et pax et requies, ubi crimina regnant</l>
                <l xml:id="d006l937" n="936">Omnia, ubi frater fratri insidiatur, ubi optat</l>
                <l xml:id="d006l938" n="937">Interitum patris natus mulierque mariti</l>
                <l xml:id="d006l939" n="938">Atque vir vxoris; nemo est, vel rarus ubique</l>
                <l xml:id="d006l940" n="939">Qui non furetur (modo possit) non rapiatque,</l>
                <l xml:id="d006l941" n="940">Qui non sit fallax, qui non ficto ore loquatur:</l>
                <l xml:id="d006l942" n="941">Vt merito possit mundus spelunca latronum</l>
                <l xml:id="d006l943" n="942">Dicier. En Reges sub honesto nomine, nec non</l>
                <l xml:id="d006l944" n="943">Pontifices, spoliant populos; en depeculantur</l>
                <l xml:id="d006l945" n="944">Certatim ciues, laniantes viscera matrum.</l>
                <l xml:id="d006l946" n="945">Quid tot stupra loquar? sunt cuncta libidine plena,</l>
                <l xml:id="d006l947" n="946">Et passim prostant et clam fodiuntur ephebi.</l>
                <l xml:id="d006l948" n="947">Quis non moechatur? mystae, vafrique cuculli,</l>
                <l xml:id="d006l949" n="948">Quos castos decet esse, palam cum pellicibus, vel</l>
                <l xml:id="d006l950" n="949">Furtim cum pueris, matronis virginibusque</l>
                <l xml:id="d006l951" n="950">Nocte dieque subant. Sunt qui consanguinearum</l>
                <l xml:id="d006l952" n="951">Inguinibus gaudent. Ineunt pecudes quoque multi.</l>
                <l xml:id="d006l953" n="952">Et rura et siluae infames: urbs quaeque lupanar.</l>
                <l xml:id="d006l954" n="953">Adde tot instantes casus, tam multa pericla</l>
                <l xml:id="d006l955" n="954">Quae impendent semper mortalibus; adde labores</l>
                <l xml:id="d006l956" n="955">Assiduos et tot ridenda superstitionum</l>
                <l xml:id="d006l957" n="956">Agmina, queis opus est ceruicem subdere; quando</l>
                <l xml:id="d006l958" n="957">(Proh pudor!) ignari sophiae crassique cerebri,</l>
                <l xml:id="d006l959" n="958">Doctrinae osores (quibus est sola alea curae,</l>
                <l xml:id="d006l960" n="959">Aut nutrire canes et equos, volucresque rapaces,</l>
                <l xml:id="d006l961" n="960">Continuisque iocis puerilem ducere vitam)</l>
                <l xml:id="d006l962" n="961">Sceptra tenent, praesunt populis, urbesque gubernant.</l>
                <l xml:id="d006l963" n="962">Hinc tanta errorum scabies, tot stultitiarum</l>
                <l xml:id="d006l964" n="963">Colluuies, hinc et tot millia flagitiorum.</l>
                <l xml:id="d006l965" n="964">Talia si tecum reputas animoque reuoluis,</l>
                <l xml:id="d006l966" n="965">Non metues mundum hanc tam stultum, tamque malignum</l>
                <l xml:id="d006l967" n="966">Linquere sed potius recte fecisse Calanum,</l>
                <l xml:id="d006l968" n="967">Atque alios dices, qui sese sponte necarunt,</l>
                <l xml:id="d006l969" n="968">Et sponte hanc scelerum caueam stabulumque ferarum</l>
                <l xml:id="d006l970" n="969">Deseruere, manu cessantia fata vocantes,</l>
                <l xml:id="d006l971" n="970">Nec voluere ultra moribundum pascere corpus,</l>
                <l xml:id="d006l972" n="971">Et miserae carni tanto seruire labore.</l>
                <l xml:id="d006l973" n="972">Quod nisi relligio obstaret, legesque Platonis</l>
                <l xml:id="d006l974" n="973">Et Deus, hortarer te ultro dimittere vitam,</l>
                <l xml:id="d006l975" n="974">Et sortem insanam et sceleratas linquere terras.</l>
                <l xml:id="d006l976" n="975">Non vinum ut vinum appetitur, sed tale bonumque,</l>
                <l xml:id="d006l977" n="976">Sic et vita ut vita est nil, nisi sit bona; quod si</l>
                <l xml:id="d006l978" n="977">Est misera, ut vinum corruptum despiciatur.</l>
                <l xml:id="d006l979" n="978">Esse quidem per se nec amandum nec fugiendum est:</l>
                <l xml:id="d006l980" n="979">Quippe habet hoc quamuis vilissima recula, vermis</l>
                <l xml:id="d006l981" n="980">Musca, lapis, cortex: nihil est optabile, demta</l>
                <l xml:id="d006l982" n="981">Conditione boni; nisi sit tale esse bonumque,</l>
                <l xml:id="d006l983" n="982">Non video cur optari, cur possit amari.</l>
                <l xml:id="d006l984" n="983">Quare qui mortem metuit valde insipiens est,</l>
                <l xml:id="d006l985" n="984">Quum mala tot tantosque pati sine fine labores</l>
                <l xml:id="d006l986" n="985">Corporis atque animi malit, quam vel cruciatum</l>
                <l xml:id="d006l987" n="986">Omnem cum carne exuere et requiescere semper,</l>
                <l xml:id="d006l988" n="987">Aeternaque frui ac tranquilla pace vel, ipsis</l>
                <l xml:id="d006l989" n="988">Depositis membris, nulla re prorsus egentem</l>
                <l xml:id="d006l990" n="989">Viuere, nec sentire aliquem iam posse dolorem,</l>
                <l xml:id="d006l991" n="990">Atque una cum Diis totum percurrere mundum,</l>
                <l xml:id="d006l992" n="991">Singula spectando et ventos superare volando,</l>
                <l xml:id="d006l993" n="992">Ni fuerit pingui vitiorum faece grauatus,</l>
                <l xml:id="d006l994" n="993">Cogaturque imas terrarum habitare latebras.</l>
                <l xml:id="d006l995" n="994">Postquam sic fata est Musarum Maxima, surgit,</l>
                <l xml:id="d006l996" n="995">Et me Phoebea renuentem fronde coronat;</l>
            </div1>
            <div1 xml:id="d007" type="section" decls="#md" met="H">
                <head>
                    <title>7</title>
                    <abbr>7</abbr>
                    <bibl source="digital">Daniela  Marrone</bibl>
                </head>
                <p xml:id="d007l1" n="0|1">Libra</p>
                <lb/>
                <l xml:id="d007l2" n="1">Musa, agedum, surge et melioribus utere pennis:</l>
                <l xml:id="d007l3" n="2">Alta pete atque humiles iamdudum despice curas:</l>
                <l xml:id="d007l4" n="3">Rebus in excelsis decus est et gloria maior.</l>
                <l xml:id="d007l5" n="4">Contemplare Deos totumque per aethera curre,</l>
                <l xml:id="d007l6" n="5">Est ubi ver aeternum, ubi pax aeterna, ubi semper</l>
                <l xml:id="d007l7" n="6">Lucidus apparet Titan nullisque tenebris</l>
                <l xml:id="d007l8" n="7">Laeditur alma dies. Non illic nubifer Auster</l>
                <l xml:id="d007l9" n="8">Vesanusue Aquilo, Zephyri sed blandior aura</l>
                <l xml:id="d007l10" n="9">Spirat et ambrosiae laetissima gramina mulcet.</l>
                <l xml:id="d007l11" n="10">Hac spatiare igitur; tamen inde relapsa vicissim</l>
                <l xml:id="d007l12" n="11">A centro ad centrum vario discurre volatu.</l>
                <l xml:id="d007l13" n="12">Ac, veluti speculam quaerit quicumque videre</l>
                <l xml:id="d007l14" n="13">Optat multa procul, sic te super astra necesse est</l>
                <l xml:id="d007l15" n="14">Scandere ad usque Iouis solium. Hac sublimis ab arce</l>
                <l xml:id="d007l16" n="15">Subiectum claro spectabis lumine mundum.</l>
                <l xml:id="d007l17" n="16">Principium primum, immensum, admirabile, summum,</l>
                <l xml:id="d007l18" n="17">Ex quo cuncta fluunt, tanquam de fonte perenni,</l>
                <l xml:id="d007l19" n="18">Vnum est dumtaxat; nec recte plura putantur;</l>
                <l xml:id="d007l20" n="19">Nam si plura forent rerum primordia vel nil</l>
                <l xml:id="d007l21" n="20">Inter se prorsus differrent, sic erit unum;</l>
                <l xml:id="d007l22" n="21">Vel mage differrent, et sic fateamur oportet</l>
                <l xml:id="d007l23" n="22">Esse aliquod maius, melius, praestantius, inter</l>
                <l xml:id="d007l24" n="23">Caetera principia, unde aliis tribuatur origo,</l>
                <l xml:id="d007l25" n="24">Arbitrio cuius moueantur caetera. Nam si</l>
                <l xml:id="d007l26" n="25">Plura mouent pariter, si vires omnibus aequae,</l>
                <l xml:id="d007l27" n="26">Si par imperium est, non est tamen aequa voluntas,</l>
                <l xml:id="d007l28" n="27">Parque illis animus, crudelia praelia fient</l>
                <l xml:id="d007l29" n="28">Iugiter atque omnem impediet discordia motum.</l>
                <l xml:id="d007l30" n="29">Vt si forte ratem parili conamine plures</l>
                <l xml:id="d007l31" n="30">Impellant venti, nunc huc, nunc flatibus illuc</l>
                <l xml:id="d007l32" n="31">Ambiguis agitata haeret, cui pareat aut quem</l>
                <l xml:id="d007l33" n="32">Audiat; unde loco semper versatur eodem.</l>
                <l xml:id="d007l34" n="33">At si animus cunctis idem est eademque voluntas</l>
                <l xml:id="d007l35" n="34">Principiis, frustra ponentur plura, sed unum</l>
                <l xml:id="d007l36" n="35">Sufficiet; nam si non sufficit atque aliorum</l>
                <l xml:id="d007l37" n="36">Indiget auxilio, si non nisi iuncta mouere</l>
                <l xml:id="d007l38" n="37">Possunt, haud dubie imperfectum erit unumquodque,</l>
                <l xml:id="d007l39" n="38">Nec poterunt vere primordia prima vocari.</l>
                <l xml:id="d007l40" n="39">Nam perfectum imperfecto prius necesse est,</l>
                <l xml:id="d007l41" n="40">Nec non composito simplex et pluribus unum</l>
                <l xml:id="d007l42" n="41">Et mixto purum; quod prudens nemo negabit.</l>
                <l xml:id="d007l43" n="42">Est operae pretium tamen hoc ratione probare.</l>
                <l xml:id="d007l44" n="43">Causa suo effectu prior est autorque opere ipso.</l>
                <l xml:id="d007l45" n="44">Perfectum vero, quia partes continet omnes</l>
                <l xml:id="d007l46" n="45">Nilque illi desit, longe est robustius atque</l>
                <l xml:id="d007l47" n="46">Fortius. Ergo facit, mouet, imperat, unde putatur</l>
                <l xml:id="d007l48" n="47">Iure quidem causa atque autor; sed debile contra</l>
                <l xml:id="d007l49" n="48">Est imperfectum, quia partes non habet omnes,</l>
                <l xml:id="d007l50" n="49">Huicque aliquid defit; proin vincitur atque mouetur</l>
                <l xml:id="d007l51" n="50">Perfecti iussu; paret, non imperat; ergo</l>
                <l xml:id="d007l52" n="51">Iure quidem effectus dici atque opus esse meretur,</l>
                <l xml:id="d007l53" n="52">Posteriusque ipso perfecto debet haberi.</l>
                <l xml:id="d007l54" n="53">Quod si principium primum, quo cuncta creantur,</l>
                <l xml:id="d007l55" n="54">Imperfectum esset, miserum foret usque et ab illo</l>
                <l xml:id="d007l56" n="55">Nil posset fieri perfectum; sicut ab arte</l>
                <l xml:id="d007l57" n="56">Quae non perfecta est perfectum non opus exit.</l>
                <l xml:id="d007l58" n="57">Quare non possunt plura esse exordia rerum,</l>
                <l xml:id="d007l59" n="58">Ast unum; quia perfectum non amplius uno est,</l>
                <l xml:id="d007l60" n="59">A quo sic rerum aeternus deducitur ordo,</l>
                <l xml:id="d007l61" n="60">Vt monade a prima innumeri numeri generantur.</l>
                <l xml:id="d007l62" n="61">Est etiam purum ac simplex; nam posteriora</l>
                <l xml:id="d007l63" n="62">His sunt composita et mixta. An componere quisquam</l>
                <l xml:id="d007l64" n="63">Aut miscere potest, si non prius inueniantur</l>
                <l xml:id="d007l65" n="64">Ex quibus id fiat? prius haec extare necesse est</l>
                <l xml:id="d007l66" n="65">Singula per se, deinde simul coniuncta manere.</l>
                <l xml:id="d007l67" n="66">Ergo principium primum (ceu diximus) unum est</l>
                <l xml:id="d007l68" n="67">Ac simplex nec non purum; quod viuere si non</l>
                <l xml:id="d007l69" n="68">Credimus, erramus; quoniam nisi viueret, unde</l>
                <l xml:id="d007l70" n="69">Esset vita aliis, quum viuant cuncta per ipsum?</l>
                <l xml:id="d007l71" n="70">Viuit nimirum atque sapit, quia condere nunquam</l>
                <l xml:id="d007l72" n="71">Tot bona, tam varia et pulchra et tanto ordine posset,</l>
                <l xml:id="d007l73" n="72">Ni sapiens foret et cognosceret omnia ad unguem.</l>
                <l xml:id="d007l74" n="73">Nec dubitandum etiam, sed corde atque ore fatendum,</l>
                <l xml:id="d007l75" n="74">Hoc ipsum esse bonum. Numquid bonitate carebit</l>
                <l xml:id="d007l76" n="75">Illud cunctorum quod origo et causa bonorum est?</l>
                <l xml:id="d007l77" n="76">Num fonte ex dulci riui effunduntur amari?</l>
                <l xml:id="d007l78" n="77">Num dulces riui ex fonte effunduntur amaro?</l>
                <l xml:id="d007l79" n="78">Aut opus est nihil esse bonum, aut bonus ille putandus</l>
                <l xml:id="d007l80" n="79">Qui rerum fons est, et mundi maximus autor.</l>
                <l xml:id="d007l81" n="80">Hunc homines varie appellant; nos ore Latino</l>
                <l xml:id="d007l82" n="81">Qui loquimur plerumque Deumque Iouemque vocamus,</l>
                <l xml:id="d007l83" n="82">Qui quum sit primum ens et ab ipso caetera fiant,</l>
                <l xml:id="d007l84" n="83">Idcirco est per se viuens sapiensque bonusque,</l>
                <l xml:id="d007l85" n="84">A nullo accipiens quod habet; verum omnia ab illo</l>
                <l xml:id="d007l86" n="85">Accipiunt. Igitur quod habent amittere possunt,</l>
                <l xml:id="d007l87" n="86">Si modo nil conferre velit dator ille supremus.</l>
                <l xml:id="d007l88" n="87">Vt riui possunt arescere, si neget undas</l>
                <l xml:id="d007l89" n="88">Fons solitas, tamen haud ideo fons deficit ipse,</l>
                <l xml:id="d007l90" n="89">Nam per se producit aquas, neque pendet ab ullo;</l>
                <l xml:id="d007l91" n="90">Sic Deus est per se, idcirco non deficit unquam;</l>
                <l xml:id="d007l92" n="91">Nec, si cuncta simul pereant, ideo ipse peribit.</l>
                <l xml:id="d007l93" n="92">Quicquid enim per se est semper durare necesse est,</l>
                <l xml:id="d007l94" n="93">Quum nullo indigeat, quum solo pendeat a se,</l>
                <l xml:id="d007l95" n="94">Quum vi non possit, quum nolit sponte perire.</l>
                <l xml:id="d007l96" n="95">Demum ipse est totum; sunt autem caetera partes.</l>
                <l xml:id="d007l97" n="96">Tale tamen totum non est quod constituatur</l>
                <l xml:id="d007l98" n="97">Partibus ex ipsis, quum sit super omnia simplex.</l>
                <l xml:id="d007l99" n="98">Sed virtute (inquam) totum est, quia condidit orbem</l>
                <l xml:id="d007l100" n="99">Tam vastum et quicquid tam vastus continet orbis.</l>
                <l xml:id="d007l101" n="100">Omnia quae viuunt et quae viuentia non sunt,</l>
                <l xml:id="d007l102" n="101">Omnia quae apparent et quae apparentia non sunt</l>
                <l xml:id="d007l103" n="102">Ipse facit solus, solus quoque facta tuetur.</l>
                <l xml:id="d007l104" n="103">Hac ratione igitur totum est, totumque vocatur:</l>
                <l xml:id="d007l105" n="104">Vt semen tota est arbos; quia, viribus eius</l>
                <l xml:id="d007l106" n="105">Quanquam sit minimum, tamen ingens nascitur arbos</l>
                <l xml:id="d007l107" n="106">Quae validis ramis spatiosas explicat umbras.</l>
                <l xml:id="d007l108" n="107">Multi autem dubitant an corpus corporeusue</l>
                <l xml:id="d007l109" n="108">Sit Deus. Esse etenim nil praeter corpora credunt</l>
                <l xml:id="d007l110" n="109">Atque ea corporeo quae sensu percipiuntur.</l>
                <l xml:id="d007l111" n="110">Quare nos utrum hoc sit verum dispiciamus.</l>
                <l xml:id="d007l112" n="111">Omne quod est corpus, quantum et quale necesse est</l>
                <l xml:id="d007l113" n="112">Atque duo haec propter nimirum sensile corpus</l>
                <l xml:id="d007l114" n="113">Redditur; his demtis, quid sensu percipietur?</l>
                <l xml:id="d007l115" n="114">Quod vero quantum et quale est, componitur; atqui</l>
                <l xml:id="d007l116" n="115">Simplex est Deus ipse, velut iam diximus. Ergo</l>
                <l xml:id="d007l117" n="116">Neutique corpus habet. Praedictis adde, quod omne</l>
                <l xml:id="d007l118" n="117">Corpus materia saltem formaque coactum est.</l>
                <l xml:id="d007l119" n="118">Praeterea non finitae virtutis oportet</l>
                <l xml:id="d007l120" n="119">Esse Deum, aeternus quum sit, ne desinat orbis.</l>
                <l xml:id="d007l121" n="120">Nullum infinitam virtutem corpus habebit;</l>
                <l xml:id="d007l122" n="121">Quodlibet est etenim finitum, nempe rotundum,</l>
                <l xml:id="d007l123" n="122">Corporibus cunctis maius meliusque suis est</l>
                <l xml:id="d007l124" n="123">Limitibus cinctum; sic quod quater angulus aut ter</l>
                <l xml:id="d007l125" n="124">Format, sic alias quod habet quascumque figuras.</l>
                <l xml:id="d007l126" n="125">Ergo infinitae non est virtutis. Et istud</l>
                <l xml:id="d007l127" n="126">Monstro sic: partes hoc diuide corpus in aequas;</l>
                <l xml:id="d007l128" n="127">Sitque A dimidium, sit B pars altera; quaero</l>
                <l xml:id="d007l129" n="128">An possit tantum A quantum B et utrique potestas</l>
                <l xml:id="d007l130" n="129">Infinita sit? hoc pacto pars altera frustra est,</l>
                <l xml:id="d007l131" n="130">Altera sufficiet. Quod si pars utraque vires</l>
                <l xml:id="d007l132" n="131">Finitas habet, et totum tale esse necesse est;</l>
                <l xml:id="d007l133" n="132">Finitis etenim constare ex partibus ipsum</l>
                <l xml:id="d007l134" n="133">Infinitum audet qui dicere, desipit. Ergo</l>
                <l xml:id="d007l135" n="134">Corporis est expers, qui corpora cuncta creauit.</l>
                <l xml:id="d007l136" n="135">Forte aliquis respondebit: Deus infinitum</l>
                <l xml:id="d007l137" n="136">Est corpus. Nos vero istud posse esse negamus.</l>
                <l xml:id="d007l138" n="137">Omne etenim spatium compleret; nec locus ullus</l>
                <l xml:id="d007l139" n="138">Restaret vacuus qui claudere caetera posset;</l>
                <l xml:id="d007l140" n="139">Sic nec mundus erit nec nos nec denique quicquam.</l>
                <l xml:id="d007l141" n="140">Praeterea, corpus viuens quum nobilius sit</l>
                <l xml:id="d007l142" n="141">Ac melius quam quod vita caret, haud dubitandum</l>
                <l xml:id="d007l143" n="142">Nobiliorem esse ac meliorem corpore vitam,</l>
                <l xml:id="d007l144" n="143">Propter quam corpus melius fit nobiliusque.</l>
                <l xml:id="d007l145" n="144">Quaero igitur, numquid vita est substantia? vel quid</l>
                <l xml:id="d007l146" n="145">Accidit? hoc si sit, substantia vilior esset</l>
                <l xml:id="d007l147" n="146">Nec non deterior quam quod substantia non est;</l>
                <l xml:id="d007l148" n="147">Quod certe absurdum clamabit turba sophorum.</l>
                <l xml:id="d007l149" n="148">At si vita ipsa est substantia, corpore nullo</l>
                <l xml:id="d007l150" n="149">Indiget adiuncto sibi; solaque purius atque</l>
                <l xml:id="d007l151" n="150">Commodius per se quam corpore iuncta manebit.</l>
                <l xml:id="d007l152" n="151">Nam quare adsciscat corpus sibi, viuere liber</l>
                <l xml:id="d007l153" n="152">Quum valeat mundi sator et sine corporis usu?</l>
                <l xml:id="d007l154" n="153">Nempe superuacua est moles et carceris instar</l>
                <l xml:id="d007l155" n="154">Continet inclusas vires animamque coercet,</l>
                <l xml:id="d007l156" n="155">Impediens ne quo vult pergere libera possit.</l>
                <l xml:id="d007l157" n="156">Ille igitur summus princeps, bonus omnipotensque,</l>
                <l xml:id="d007l158" n="157">Aeternus, sapiens, prorsus sine corpore viuit.</l>
                <l xml:id="d007l159" n="158">Sed quare hoc multi nolunt concedere? dicam.</l>
                <l xml:id="d007l160" n="159">Nempe quia in crasso demersi corpore, crasso</l>
                <l xml:id="d007l161" n="160">Obducti sensu, nil praeter corpora norunt.</l>
                <l xml:id="d007l162" n="161">Vt si forte oculis vitrum quocumque colore</l>
                <l xml:id="d007l163" n="162">Infectum obicias, quicquid spectabis eundem</l>
                <l xml:id="d007l164" n="163">Qui vitro credas deceptus habere colorem.</l>
                <l xml:id="d007l165" n="164">Scire tamen debemus, et omni errore fugato</l>
                <l xml:id="d007l166" n="165">Credere, nec dubie, esse alia et quamplurima vere</l>
                <l xml:id="d007l167" n="166">Entia vel nullo viuentia corpore vel quae</l>
                <l xml:id="d007l168" n="167">Corpus habent tenue inprimis, ut cernere nostri</l>
                <l xml:id="d007l169" n="168">Haud possint oculi nec noster tangere sensus</l>
                <l xml:id="d007l170" n="169">Atque ideo nobis meliora et nobiliora.</l>
                <l xml:id="d007l171" n="170">Quod forsan tali poterit ratione patere.</l>
                <l xml:id="d007l172" n="171">Omne graue et crassum quanto plus continet in se</l>
                <l xml:id="d007l173" n="172">Terrenae faecis, tanto fit vilius illo</l>
                <l xml:id="d007l174" n="173">Quod tenue atque leue et subtilis materiai</l>
                <l xml:id="d007l175" n="174">Massa est compositum. Docet hoc quodcumque metallum:</l>
                <l xml:id="d007l176" n="175">Nam, simul ac validis Vulcani viribus arsit,</l>
                <l xml:id="d007l177" n="176">Liquitur et partes illius deteriores,</l>
                <l xml:id="d007l178" n="177">In quibus est terrae plus et grauitatis, habentur</l>
                <l xml:id="d007l179" n="178">Pro nihilo in scoriamque abeunt; leuiora, magisque</l>
                <l xml:id="d007l180" n="179">Pura nitent meliore sono, meliore figura.</l>
                <l xml:id="d007l181" n="180">Sic panis melior, qui purior et leuior sit</l>
                <l xml:id="d007l182" n="181">Ex simila: hunc domini comedunt; sed crassior escam</l>
                <l xml:id="d007l183" n="182">Dat famulis; rursus grauiori et deteriori</l>
                <l xml:id="d007l184" n="183">Custodes pecoris pascuntur rure molossi.</l>
                <l xml:id="d007l185" n="184">Sic aqua, sic viuum atque oleum et liquor omnis habetur</l>
                <l xml:id="d007l186" n="185">Nobilior tanto quanto est subtilior atque</l>
                <l xml:id="d007l187" n="186">Lucidior, leuiorque; cibus quoque: crassior et cui</l>
                <l xml:id="d007l188" n="187">Plus grauitatis inest, in sordes versus ab aluo</l>
                <l xml:id="d007l189" n="188">Pellitur; ast alius terreni ponderis expers</l>
                <l xml:id="d007l190" n="189">Fit caro, fit sanguis fitque utile nutrimentum.</l>
                <l xml:id="d007l191" n="190">Cur lapides viles crassoque grauique et opaco</l>
                <l xml:id="d007l192" n="191">Corpore sunt, gemmae pretiosaque marmora lucent?</l>
                <l xml:id="d007l193" n="192">Nempe quia his minus est terrenae faecis; at illis</l>
                <l xml:id="d007l194" n="193">Materies concreta magis densataque tellus</l>
                <l xml:id="d007l195" n="194">Dat pondus lucemque adimit pretiumque decoris.</l>
                <l xml:id="d007l196" n="195">Sunt speciosa igitur minus et pretiosa, tenent quae</l>
                <l xml:id="d007l197" n="196">Plus terrae; unde etiam possunt minus entia dici,</l>
                <l xml:id="d007l198" n="197">Vt minus est aurum scoria et quod vilius aurum est.</l>
                <l xml:id="d007l199" n="198">Namque elementorum certe est vilissima tellus,</l>
                <l xml:id="d007l200" n="199">Et quasi faex quaedam; idcirco faber optimus illam</l>
                <l xml:id="d007l201" n="200">Inferiore loco fixit multumque remoto,</l>
                <l xml:id="d007l202" n="201">Vt, quantum posset, distaret ab aethere puro;</l>
                <l xml:id="d007l203" n="202">Densauitque globum, ut minor et contractior esset,</l>
                <l xml:id="d007l204" n="203">Coelicolumque minus turbaret lumina, quando</l>
                <l xml:id="d007l205" n="204">Immensi spectare velint penetralia mundi.</l>
                <l xml:id="d007l206" n="205">Ergo ubi tam pulchrum absoluit Deus amphitheatrum</l>
                <l xml:id="d007l207" n="206">Ornauitque ipsum stellantibus undique gemmis,</l>
                <l xml:id="d007l208" n="207">Quicquid ubique fuit scobis immundaeque relictum</l>
                <l xml:id="d007l209" n="208">Passim materiae, ventos abstergere iussit.</l>
                <l xml:id="d007l210" n="209">Illi confestim domini mandata facessunt.</l>
                <l xml:id="d007l211" n="210">Hinc Aquilo, inde Notus Zephyrusque Eurusque patentes</l>
                <l xml:id="d007l212" n="211">Certatim verrunt campos glomerantque redactas</l>
                <l xml:id="d007l213" n="212">In medium sordes variisque afflatibus urgent;</l>
                <l xml:id="d007l214" n="213">Sic facta est tellus, quae prorsus ab aethere toto</l>
                <l xml:id="d007l215" n="214">Expulsa ad centrum sese miseranda recepit.</l>
                <l xml:id="d007l216" n="215">Non locus alter erat distantior inferiorque</l>
                <l xml:id="d007l217" n="216">Ad quem confugiens tandem requiescere posset.</l>
                <l xml:id="d007l218" n="217">Nonne etiam reliquis infirmior est elementis</l>
                <l xml:id="d007l219" n="218">Debiliorque? etenim si discindatur ab aestu</l>
                <l xml:id="d007l220" n="219">Aut ferro aut alia quauis ratione, redire</l>
                <l xml:id="d007l221" n="220">In sese nequit ac diductas iungere partes.</l>
                <l xml:id="d007l222" n="221">Ast aqua si fuerit diuisa recurret in unum</l>
                <l xml:id="d007l223" n="222">Extemplo et rursus, veluti prius, integra fiet;</l>
                <l xml:id="d007l224" n="223">Sic aer, sic ipse ignis, quum dilaniantur,</l>
                <l xml:id="d007l225" n="224">Quamprimum coeunt dissectaque membra reducunt</l>
                <l xml:id="d007l226" n="225">Et remanet facto de vulnere nulla cicatrix.</l>
                <l xml:id="d007l227" n="226">Vnde hoc? nimirum quia sunt meliora magisque</l>
                <l xml:id="d007l228" n="227">Perfecta et propria possunt virtute moueri;</l>
                <l xml:id="d007l229" n="228">Terra autem per se stabili grauitate quiescit,</l>
                <l xml:id="d007l230" n="229">Immo aliis causa est ut sint immota locumque</l>
                <l xml:id="d007l231" n="230">Ne mutare queant; siquidem plus est ubi terrae,</l>
                <l xml:id="d007l232" n="231">Plus grauitatis inest, minus illic mobilitatis.</l>
                <l xml:id="d007l233" n="232">At quae sunt leuiora, eadem sunt mobiliora</l>
                <l xml:id="d007l234" n="233">Et vitae propiora quidem; nam causa mouendi</l>
                <l xml:id="d007l235" n="234">Corporibus vita est; patet hinc, quod mortua motu</l>
                <l xml:id="d007l236" n="235">Cuncta carent; sed quum viuentia sint meliora</l>
                <l xml:id="d007l237" n="236">(Quandoquidem nihil est vita pretiosius ipsa)</l>
                <l xml:id="d007l238" n="237">Haud dubie, leuius quodcumque est mobiliusque</l>
                <l xml:id="d007l239" n="238">Illud idem melius dicendum nobiliusque.</l>
                <l xml:id="d007l240" n="239">Ergo errant prorsus qui credunt entia tantum,</l>
                <l xml:id="d007l241" n="240">Quae apparent oculis vel tactu percipiuntur,</l>
                <l xml:id="d007l242" n="241">Et quae crassa magis. Quid enim subtilius ipso</l>
                <l xml:id="d007l243" n="242">Aere quidue potest tangi minus atque videri?</l>
                <l xml:id="d007l244" n="243">Vnde ipsum multi vacuum et nihil esse putarunt.</l>
                <l xml:id="d007l245" n="244">Apprime est tenuis: quid ni? verumtamen est ens</l>
                <l xml:id="d007l246" n="245">Et verum corpus, primis de quatuor unum,</l>
                <l xml:id="d007l247" n="246">Nobilius terra et terram humectantibus undis.</l>
                <l xml:id="d007l248" n="247">Tradita proinde fuit sedes sublimior illi.</l>
                <l xml:id="d007l249" n="248">Nam quae sunt coelo et stellis propiora beatis</l>
                <l xml:id="d007l250" n="249">Debent nobiliora etiam et meliora putari.</l>
                <l xml:id="d007l251" n="250">Nonne omnes venti tenues ut lumina fallant?</l>
                <l xml:id="d007l252" n="251">Quis tamen esse neget ventos, qui ferrea postquam</l>
                <l xml:id="d007l253" n="252">Carceris Aeolii fregere repagula montes</l>
                <l xml:id="d007l254" n="253">Ingentes quatiunt, validaque a stirpe reuulsas</l>
                <l xml:id="d007l255" n="254">Deiciunt ornos pontumque a sedibus imis</l>
                <l xml:id="d007l256" n="255">Euertunt, cogunt nubes, soluuntque coactas,</l>
                <l xml:id="d007l257" n="256">Terribilesque cient tonitrus et fulmina trudunt.</l>
                <l xml:id="d007l258" n="257">Quum tantas habeant vires, non entia dices,</l>
                <l xml:id="d007l259" n="258">Cernere quod nequeas vel prensos stringere palmis?</l>
                <l xml:id="d007l260" n="259">Nimirum stultum est committere sensibus omne</l>
                <l xml:id="d007l261" n="260">Iudicium; fallunt oculi persaepe videntem,</l>
                <l xml:id="d007l262" n="261">Proque alio monstrant aliud. Demergito in undas</l>
                <l xml:id="d007l263" n="262">Perspicuas baculum rectum, apparebit in illis</l>
                <l xml:id="d007l264" n="263">Incuruus; currat prope littus adacta phaselus,</l>
                <l xml:id="d007l265" n="264">Currere tunc littus credas, cessare phaselum.</l>
                <l xml:id="d007l266" n="265">Fallaces igitur sensus aetate frequenter</l>
                <l xml:id="d007l267" n="266">Aut morbo aut aliis causis mutantur et errant,</l>
                <l xml:id="d007l268" n="267">Nec sunt cuique pares. Quod pulchrum iudicat ille,</l>
                <l xml:id="d007l269" n="268">Contra hic turpe putat, dulce ille, hic ducit amarum:</l>
                <l xml:id="d007l270" n="269">Ille alget, calet hic. Variantur corpore sensus,</l>
                <l xml:id="d007l271" n="270">Inque alia sunt carne alii, partesque sequuntur</l>
                <l xml:id="d007l272" n="271">Interdum per quas operantur; ut ebrius unam</l>
                <l xml:id="d007l273" n="272">Esse duas credit flammas et fixa moueri;</l>
                <l xml:id="d007l274" n="273">Quippe mero turbati oculi, turbant quoque visum.</l>
                <l xml:id="d007l275" n="274">Aer praeterea solet ipsos vertere sensus;</l>
                <l xml:id="d007l276" n="275">Namque modo est clarus, modo turbidus, humidus est nunc,</l>
                <l xml:id="d007l277" n="276">Nunc siccus, nunc est densus, nunc rarus: ita ipsos</l>
                <l xml:id="d007l278" n="277">Illudit varie sensus; hinc sanguineus sol</l>
                <l xml:id="d007l279" n="278">Apparet, minor hinc vel maior luna videtur;</l>
                <l xml:id="d007l280" n="279">Hinc clamante aliquo sinuosa resultat imago,</l>
                <l xml:id="d007l281" n="280">Decipiens stolidas iteratis vocibus aures.</l>
                <l xml:id="d007l282" n="281">His aliisque modis possunt errare; sed ipsa</l>
                <l xml:id="d007l283" n="282">Certior est ratio, duce qua mens inuenit inter</l>
                <l xml:id="d007l284" n="283">Mille latens nugas et inania somnia verum.</l>
                <l xml:id="d007l285" n="284">Hanc amat, hanc sequitur, totis huic viribus haeret</l>
                <l xml:id="d007l286" n="285">Qui sapit, ingenioque valet, cui viuida mens est,</l>
                <l xml:id="d007l287" n="286">Aethereusque animus; sed crassa obtusaque turba</l>
                <l xml:id="d007l288" n="287">Non videt hanc lippis oculis. Hinc plurimus error,</l>
                <l xml:id="d007l289" n="288">Vanaque credulitas et opinio caeca tenaxque.</l>
                <l xml:id="d007l290" n="289">Prudentum rectrix ratio est, at opinio vulgi.</l>
                <l xml:id="d007l291" n="290">Nos igitur rationis iter, qua possumus, omni</l>
                <l xml:id="d007l292" n="291">Conatu ac studio quaeramus et ingrediamur.</l>
                <l xml:id="d007l293" n="292">Ipsa etenim ratio sol est, qui tramite certo</l>
                <l xml:id="d007l294" n="293">It semper, per quam a brutis distare putamur.</l>
                <l xml:id="d007l295" n="294">Obscuram incertamque imitatur opinio lunam.</l>
                <l xml:id="d007l296" n="295">Quid demum ratio dictat? viuentia multa</l>
                <l xml:id="d007l297" n="296">Esse quidem, nostros fugiant quae tenuia sensus.</l>
                <l xml:id="d007l298" n="297">Nam nisi fecisset meliora et nobiliora,</l>
                <l xml:id="d007l299" n="298">Quam mortale genus, fabricator maximus ille,</l>
                <l xml:id="d007l300" n="299">Nempe videretur non magno dignus honore,</l>
                <l xml:id="d007l301" n="300">Nempe imperfectum imperium atque ignobile haberet.</l>
                <l xml:id="d007l302" n="301">Infra etenim naturam hominis pecudesque feraeque</l>
                <l xml:id="d007l303" n="302">Existunt, viles omnes ac mente carentes</l>
                <l xml:id="d007l304" n="303">Et miserae, et ventri tantum somnoque vacantes.</l>
                <l xml:id="d007l305" n="304">Quod si nullum animal melius natura creasset,</l>
                <l xml:id="d007l306" n="305">Quidnam aliud foret hic mundus quam turpe ferarum</l>
                <l xml:id="d007l307" n="306">Ac pecudum stabulum, spinisque fimoque refertum?</l>
                <l xml:id="d007l308" n="307">Quidnam aliud foret ipse Deus, quam pastor herusque</l>
                <l xml:id="d007l309" n="308">Multorumque gregum multorumque armentorum?</l>
                <l xml:id="d007l310" n="309">-Atqui hominem fecit.- Nimirum maxima laus haec,</l>
                <l xml:id="d007l311" n="310">Nimirum satis hoc: ohe, fieri melius nil</l>
                <l xml:id="d007l312" n="311">Debuit aut potuit? iamiam perfectior orbis</l>
                <l xml:id="d007l313" n="312">Esse nequit? fuit haec Iouis infinita potestas?</l>
                <l xml:id="d007l314" n="313">Sed videamus utrum sit fas hoc credere: non est,</l>
                <l xml:id="d007l315" n="314">Non est hoc (inquam) fas credere, nec ratio vult.</l>
                <l xml:id="d007l316" n="315">Nam quid homo est? animal certe stultum atque malignum,</l>
                <l xml:id="d007l317" n="316">Praeque aliis miserum, si se cognoscat ad unguem.</l>
                <l xml:id="d007l318" n="317">Quis non sponte malus? vitiorum lubrica et ampla</l>
                <l xml:id="d007l319" n="318">Est via, qua properant omnes, ultroque feruntur,</l>
                <l xml:id="d007l320" n="319">Nec prohibere valent monitor, lex, paena metusue.</l>
                <l xml:id="d007l321" n="320">Contra virtutis salebrosa, angusta, nimisque</l>
                <l xml:id="d007l322" n="321">Ardua, qua pauci tendunt iidemque coacti.</l>
                <l xml:id="d007l323" n="322">Quis sapit? an mulier? numquid puer? aut cerdonum</l>
                <l xml:id="d007l324" n="323">Tota cohors? eheu! stultorum maxima turba est.</l>
                <l xml:id="d007l325" n="324">Caecis versamur tenebris et ducimur omnes</l>
                <l xml:id="d007l326" n="325">Affectu. Aut nulli aut pauci, quos rector Olympi</l>
                <l xml:id="d007l327" n="326">Praecipue sibi delegit, ratione reguntur.</l>
                <l xml:id="d007l328" n="327">Quis contemplari valet? aut unde otia nobis</l>
                <l xml:id="d007l329" n="328">Sunt, ut possimus latitans inquirere verum?</l>
                <l xml:id="d007l330" n="329">Distrahimur variis curis; pars plurima vitae</l>
                <l xml:id="d007l331" n="330">Conteritur somno; reliquum morbi atque labores</l>
                <l xml:id="d007l332" n="331">Assidui impediunt paupertasue improba turbat,</l>
                <l xml:id="d007l333" n="332">Desidia interdum, interdum furiosa voluptas.</l>
                <l xml:id="d007l334" n="333">Hinc stulti sumus, hinc nobis sapientia defit.</l>
                <l xml:id="d007l335" n="334">Namque ea continuo studio longoque paratur,</l>
                <l xml:id="d007l336" n="335">Pacatumque animum poscit mentemque quietam.</l>
                <l xml:id="d007l337" n="336">Quam vero genus humanum miserum sit, abunde</l>
                <l xml:id="d007l338" n="337">(Ni fallor) sexto libro monstrauimus ante.</l>
                <l xml:id="d007l339" n="338">Eheu poenarum scelerumque et stultitiarum</l>
                <l xml:id="d007l340" n="339">Hic locus est; haec est tenebrosi regia Ditis,</l>
                <l xml:id="d007l341" n="340">In qua nemo quidem non multa incommoda suffert.</l>
                <l xml:id="d007l342" n="341">Turba tamen stupida et crassa hoc non cogitat, immo,</l>
                <l xml:id="d007l343" n="342">Inter continuos detestandosque labores,</l>
                <l xml:id="d007l344" n="343">Saepe canit demens et ridet, nec miseram se</l>
                <l xml:id="d007l345" n="344">Agnoscit, patitur poenas obiterque iocatur,</l>
                <l xml:id="d007l346" n="345">Et subito obliuiscitur omnia, dummodo parua</l>
                <l xml:id="d007l347" n="346">Dulcedo subeat; lethen haec mentibus infert.</l>
                <l xml:id="d007l348" n="347">Prouida sed tales voluit nos esse sagaxque</l>
                <l xml:id="d007l349" n="348">Natura: utiliter certe nam si saperemus,</l>
                <l xml:id="d007l350" n="349">Quis ferret miserae tot tantaque taedia vitae?</l>
                <l xml:id="d007l351" n="350">Tristitiam curasque graues sapientia gignit.</l>
                <l xml:id="d007l352" n="351">Ipsa etiam natura hominem spe lactat inani,</l>
                <l xml:id="d007l353" n="352">Qua sine quisque sibi mortem conscisceret ultro.</l>
                <l xml:id="d007l354" n="353">Ergo stultitia et spes sunt duo pharmaca nobis</l>
                <l xml:id="d007l355" n="354">Tradita prudentis naturae consilio, ne</l>
                <l xml:id="d007l356" n="355">Tot tantisque malis affecti deficiamus.</l>
                <l xml:id="d007l357" n="356">Quod si homine haud ullum est animal praestantius ipso,</l>
                <l xml:id="d007l358" n="357">Mundi auctor quid erit? stultorumque et miserorum</l>
                <l xml:id="d007l359" n="358">Et sceleratorum dominus, princeps, pater et rex.</l>
                <l xml:id="d007l360" n="359">O bellum imperium, o summum ac mirabile regnum!</l>
                <l xml:id="d007l361" n="360">O bellos comites! quid quaeris Iuppiter ultra?</l>
                <l xml:id="d007l362" n="361">Iam non es solus. Tam pulchrum condere mundum</l>
                <l xml:id="d007l363" n="362">Scilicet hos propter decuit te. Seruiat istis</l>
                <l xml:id="d007l364" n="363">Coelum, sol, luna, astra, aer, tellus, mare. Quid ni?</l>
                <l xml:id="d007l365" n="364">Sed mox in nihilum redeant pereantque, velut nix</l>
                <l xml:id="d007l366" n="365">Adueniente aestu aut hiberno tempore frondes.</l>
                <l xml:id="d007l367" n="366">Quanti sunt quae tam imbecillo corpore constant?</l>
                <l xml:id="d007l368" n="367">Quanti sunt quae tam imperfecto tempore durant?</l>
                <l xml:id="d007l369" n="368">Numquid credibile est terram pontumque habitari</l>
                <l xml:id="d007l370" n="369">Dumtaxat, quae sunt coelo collata fere nil?</l>
                <l xml:id="d007l371" n="370">Quid tellus pontusque simul? punctum prope dicas,</l>
                <l xml:id="d007l372" n="371">Si mundi spatium immensum ac mirabile acuto</l>
                <l xml:id="d007l373" n="372">Perpendas animo: quin ipsis quodlibet astrum</l>
                <l xml:id="d007l374" n="373">Est maius, veluti perhibent qui talia norunt.</l>
                <l xml:id="d007l375" n="374">Ergo tam exiguus locus, et tam vilis habebit</l>
                <l xml:id="d007l376" n="375">Tot pisces, homines, pecudes, volucresque ferasque;</l>
                <l xml:id="d007l377" n="376">Caetera erunt vacua et proprio cultore carebunt?</l>
                <l xml:id="d007l378" n="377">Atque aer desertus erit, desertus olympus?</l>
                <l xml:id="d007l379" n="378">Delirat quisquis putat hoc, hebetisque cerebri est;</l>
                <l xml:id="d007l380" n="379">Immo illic longe plura et longe meliora</l>
                <l xml:id="d007l381" n="380">Viuere credendum est, longeque beatius atque hic.</l>
                <l xml:id="d007l382" n="381">Denique si verum volumus sine fraude fateri,</l>
                <l xml:id="d007l383" n="382">Est hominum sedes brutorumque infima tellus:</l>
                <l xml:id="d007l384" n="383">Ast aer ultra nubes coelumque beatum,</l>
                <l xml:id="d007l385" n="384">Pax ubi perpetua et nitidi lux clara diei</l>
                <l xml:id="d007l386" n="385">Assidue regnant, domus est et regia Diuum,</l>
                <l xml:id="d007l387" n="386">Quos licet haud possit mortalis cernere visus</l>
                <l xml:id="d007l388" n="387">(Est etenim tenuis nimium natura Deorum)</l>
                <l xml:id="d007l389" n="388">Sunt tamen innumeri, bibulae quot corpora arenae</l>
                <l xml:id="d007l390" n="389">Littoribus cunctis, cunctis quot gramina campis.</l>
                <l xml:id="d007l391" n="390">Qui credit coelum tam immensum, tamque decorum,</l>
                <l xml:id="d007l392" n="391">Desertum omnino ac solum, vacuumque colonis,</l>
                <l xml:id="d007l393" n="392">Quum teneat vilis tam multa animalia tellus,</l>
                <l xml:id="d007l394" n="393">Delirat, crassa mentis caligine pressus,</l>
                <l xml:id="d007l395" n="394">Nec minus ac pecudes terrena in faece sepultus.</l>
                <l xml:id="d007l396" n="395">Nec mirum puto si fortunatae inueniuntur</l>
                <l xml:id="d007l397" n="396">Insulae in Oceano, loca cunctis plena bonis et</l>
                <l xml:id="d007l398" n="397">Deliciis, veluti quidam scripsere, ubi vitam</l>
                <l xml:id="d007l399" n="398">Nunquam ullus dolor aut casus contaminat ullus.</l>
                <l xml:id="d007l400" n="399">Sed coelum Oceani nomen, quia concolor illi est</l>
                <l xml:id="d007l401" n="400">Et velox apprime, ideo fortasse recepit:</l>
                <l xml:id="d007l402" n="401">Omnis stella autem censebitur insula. Quid ni?</l>
                <l xml:id="d007l403" n="402">Nonne domos etiam multas ita saepe vocamus,</l>
                <l xml:id="d007l404" n="403">Quod solae a reliquis sint omni ex parte remotae?</l>
                <l xml:id="d007l405" n="404">At si aliter dicunt quam nos exponimus, errant;</l>
                <l xml:id="d007l406" n="405">Non etenim in nostro Oceano sunt talia: Reges</l>
                <l xml:id="d007l407" n="406">Haec loca non sinerent armis intacta, suoque</l>
                <l xml:id="d007l408" n="407">Imperio vellent adiungere, si quis ad illa</l>
                <l xml:id="d007l409" n="408">Accessus foret et cuperent consistere in illis.</l>
                <l xml:id="d007l410" n="409">Sed quid non fingit nugarum Graecia mater?</l>
                <l xml:id="d007l411" n="410">Nempe suos aer coelumque ac sidera ciues</l>
                <l xml:id="d007l412" n="411">Indigenasque tenent: quod qui negat, ille beatis</l>
                <l xml:id="d007l413" n="412">Inuidet atque Dei maiestatem insipienter</l>
                <l xml:id="d007l414" n="413">Basphemat. Numquid non est blasphemia, coelum</l>
                <l xml:id="d007l415" n="414">Dicere desertum et nullis gaudere colonis</l>
                <l xml:id="d007l416" n="415">Atque Deum nobis tantum brutisque praeesse,</l>
                <l xml:id="d007l417" n="416">Tam paucis et tam miseris animalibus et tam</l>
                <l xml:id="d007l418" n="417">Ridiculis? certe sciuit, potuit, voluitque</l>
                <l xml:id="d007l419" n="418">Omnipotens genitor nobis meliora creare,</l>
                <l xml:id="d007l420" n="419">Quae viuant meliore loco, ut sua gloria maior,</l>
                <l xml:id="d007l421" n="420">Maius et imperium foret et perfectior orbis.</l>
                <l xml:id="d007l422" n="421">Nam quo plura facit, quo nobiliora, relucet</l>
                <l xml:id="d007l423" n="422">Hoc magis et mundi decus et diuina potestas.</l>
                <l xml:id="d007l424" n="423">Sed dubium est, an sint purae et sine corpore formae,</l>
                <l xml:id="d007l425" n="424">An varia, ut nos, membrorum compagine constent.</l>
                <l xml:id="d007l426" n="425">Nimirum dictat ratio, quod in aere et igni</l>
                <l xml:id="d007l427" n="426">Corpus habent quaecumque manent animalia; nam si</l>
                <l xml:id="d007l428" n="427">Non sunt corporea, ergo aer desertus et ignis</l>
                <l xml:id="d007l429" n="428">Prorsus erit, vacuusque locus dicetur uterque</l>
                <l xml:id="d007l430" n="429">Quippe locum praeter corpus nihil occupat: illi</l>
                <l xml:id="d007l431" n="430">Cui non est corpus non est locus, idque loco nil</l>
                <l xml:id="d007l432" n="431">Indiget: ut satis ostendunt praecepta sophorum.</l>
                <l xml:id="d007l433" n="432">Sed numquid morti debentur? credere par est,</l>
                <l xml:id="d007l434" n="433">Viuere longa quidem et felicia secula, tandem</l>
                <l xml:id="d007l435" n="434">Desinere atque mori; nam si corrumpitur aer</l>
                <l xml:id="d007l436" n="435">Atque ignis, cur non pereant viuentia in illis?</l>
                <l xml:id="d007l437" n="436">Nempe loci naturam haurit sequiturque locatum.</l>
                <l xml:id="d007l438" n="437">Forte aliquis, quali specie qualiue figura</l>
                <l xml:id="d007l439" n="438">Sint haec, scire velit; par est quoque credere talem</l>
                <l xml:id="d007l440" n="439">Esse illis faciem, qualem nec terra nec unda</l>
                <l xml:id="d007l441" n="440">Ferre solet, nostra meliorem ac nobiliorem,</l>
                <l xml:id="d007l442" n="441">Qualem nec fas est, nec cernere possumus ipsi.</l>
                <l xml:id="d007l443" n="442">At, quibus in stellis vita est et in aethere puro,</l>
                <l xml:id="d007l444" n="443">Coelicolae, nunquam pereunt; quia nulla senectus</l>
                <l xml:id="d007l445" n="444">Astra terit, nulla unquam aetas labefactat olympum.</l>
                <l xml:id="d007l446" n="445">Credendumque ipsis maiora et lucidiora</l>
                <l xml:id="d007l447" n="446">Et formosa magis, magis et valida et leuia esse</l>
                <l xml:id="d007l448" n="447">Corpora quam reliquis quaecumque sub aethere viuunt</l>
                <l xml:id="d007l449" n="448">Atque elementa colunt et tempore mensurantur.</l>
                <l xml:id="d007l450" n="449">Sed quid agunt? gaudent sensu ac ratione vicissim.</l>
                <l xml:id="d007l451" n="450">Nunc hoc, nunc illa utentes: mirisque fruunur</l>
                <l xml:id="d007l452" n="451">Deliciis, quas humanum nec fingere posset</l>
                <l xml:id="d007l453" n="452">Ingenium, nec mortalis percurrere lingua.</l>
                <l xml:id="d007l454" n="453">Illic est verus mundus, vera entia, verae</l>
                <l xml:id="d007l455" n="454">Diuitiae, veri mores et gaudia vera.</l>
                <l xml:id="d007l456" n="455">Ast hic sunt umbrae tantum, simulacraque rerum</l>
                <l xml:id="d007l457" n="456">Friuola, quae paruo momento ut cera liquescunt.</l>
                <l xml:id="d007l458" n="457">Illius mundi quaedam est hic noster imago:</l>
                <l xml:id="d007l459" n="458">Quantum pictus ab hoc, tantum hic quoque distat ab illo.</l>
                <l xml:id="d007l460" n="459">Extra ipsum vero coelum et supra omnia corpora</l>
                <l xml:id="d007l461" n="460">Esse alium mundum meliorem incorporeumque,</l>
                <l xml:id="d007l462" n="461">Qui non percipitur sensu, sed mente videtur,</l>
                <l xml:id="d007l463" n="462">Nonnulli credunt: nec res est dissona vero.</l>
                <l xml:id="d007l464" n="463">Nam, si nobilior sensu et praestantior est mens,</l>
                <l xml:id="d007l465" n="464">Cur habeat proprium mundum, propria entia sensus,</l>
                <l xml:id="d007l466" n="465">Quae vere existant, quae percipiantur ab ipso;</l>
                <l xml:id="d007l467" n="466">At mens sola manens proprio non gaudeat orbe?</l>
                <l xml:id="d007l468" n="467">Nilque habeat per se existens? sed somnia tantum</l>
                <l xml:id="d007l469" n="468">Apprendat, tenuesque umbras et inania spectra?</l>
                <l xml:id="d007l470" n="469">Quae non existunt per se vera entia non sunt.</l>
                <l xml:id="d007l471" n="470">Aut igitur mens est nihil aut natura creauit</l>
                <l xml:id="d007l472" n="471">Menti consimilem mundum qui continet in se</l>
                <l xml:id="d007l473" n="472">Res veras, stabiles, puras, immateriales,</l>
                <l xml:id="d007l474" n="473">Quae per se existunt melius quam sensibiles res.</l>
                <l xml:id="d007l475" n="474">Hic ille archetypus mundus perfectior isto</l>
                <l xml:id="d007l476" n="475">Sensibili, quanto sensu perfectior est mens;</l>
                <l xml:id="d007l477" n="476">In quo sol Deus est summus, diique astra minores.</l>
                <l xml:id="d007l478" n="477">Ergo plura etiam, quum sit perfectior, in se</l>
                <l xml:id="d007l479" n="478">Continet ac diuersa magis quam materialis</l>
                <l xml:id="d007l480" n="479">Corporeusque orbis; sed nil corrumpitur illic,</l>
                <l xml:id="d007l481" n="480">Nil motum, nil tempus habet: sunt omnia fixa,</l>
                <l xml:id="d007l482" n="481">Aeterna, absque loco, et nullis obnoxia damnis.</l>
                <l xml:id="d007l483" n="482">Illic sunt causae et cunctarum semina rerum.</l>
                <l xml:id="d007l484" n="483">Sensibilis mundus mundo defluxit ab illo</l>
                <l xml:id="d007l485" n="484">Mentali archetypo, et quaedam est illius imago.</l>
                <l xml:id="d007l486" n="485">Omnia sed perfecta illic atque undique tota;</l>
                <l xml:id="d007l487" n="486">Hic sunt particulae rerum, quae multiplicantur</l>
                <l xml:id="d007l488" n="487">Materiae vitio. Sic plures efficiuntur</l>
                <l xml:id="d007l489" n="488">Cerui; namque illic virtus est una creatrix</l>
                <l xml:id="d007l490" n="489">Ceruorum; vulpes facit haec, facit illa leones.</l>
                <l xml:id="d007l491" n="490">Sic de aliis dico, quae noster continet orbis;</l>
                <l xml:id="d007l492" n="491">Quae numero plura, at specie clauduntur in una,</l>
                <l xml:id="d007l493" n="492">Omnia proueniunt suntque a virtutibus illis.</l>
                <l xml:id="d007l494" n="493">Haud aliter fabri magna exercentur in urbe,</l>
                <l xml:id="d007l495" n="494">Quisque suo incumbens operi diuersa laborat.</l>
                <l xml:id="d007l496" n="495">Quare ex particulis hic mundus constat, at ille</l>
                <l xml:id="d007l497" n="496">Ex totis, viuis per se, distantibus a se.</l>
                <l xml:id="d007l498" n="497">Singula nonnulli credunt quoque sidera posse</l>
                <l xml:id="d007l499" n="498">Dici orbes, terramque appellant sidus opacum,</l>
                <l xml:id="d007l500" n="499">Cui minimus diuum praesit; qui a nubibus infra</l>
                <l xml:id="d007l501" n="500">Imperium teneat, producatque omnia solus</l>
                <l xml:id="d007l502" n="501">Corpora quae aequor habet tellusque atque infimus aer</l>
                <l xml:id="d007l503" n="502">Vmbrarum dominus simulacraque viua gubernans,</l>
                <l xml:id="d007l504" n="503">Cui data sit rerum cura et moderamen earum:</l>
                <l xml:id="d007l505" n="504">Quae quia non durant, sed tempore corrumpuntur</l>
                <l xml:id="d007l506" n="505">Exiguo, prope nil possunt umbraeque vocari.</l>
                <l xml:id="d007l507" n="506">Hic reor est Pluton, a quo tenebrosa teneri</l>
                <l xml:id="d007l508" n="507">Regna canunt vates. Namque infra nubila nox est,</l>
                <l xml:id="d007l509" n="508">Supra autem lux clara nitet, splendorque perennis.</l>
                <l xml:id="d007l510" n="509">Huic igitur, tanquam minimo, Deus ille deorum</l>
                <l xml:id="d007l511" n="510">Rex genitorque dedit vilissima regna aliosque,</l>
                <l xml:id="d007l512" n="511">Vt quisque est melior, melioribus addidit astris,</l>
                <l xml:id="d007l513" n="512">Imperiumque suum natis diuisit habendum.</l>
                <l xml:id="d007l514" n="513">Sed tamen haec hominum nulli certa esse putamus.</l>
                <l xml:id="d007l515" n="514">Nam secreta Dei quis nouit? quis fuit unquam</l>
                <l xml:id="d007l516" n="515">In coelo, rediitque iterum potuitque referre?</l>
                <l xml:id="d007l517" n="516">Non tanti est mortale genus, mens nostra labascit</l>
                <l xml:id="d007l518" n="517">In rebus summis, nec spectat noctua solem.</l>
                <l xml:id="d007l519" n="518">Quisque suo ingenio fretus noua fingere gaudet;</l>
                <l xml:id="d007l520" n="519">Praesertim vates, quibus est fiducia maior.</l>
                <l xml:id="d007l521" n="520">Traditur his, quacumque velint, impune vagari;</l>
                <l xml:id="d007l522" n="521">Nam furiis agitantur Iacchi et Apollinis oestro;</l>
                <l xml:id="d007l523" n="522">Quanquam nil prohibet furiosos dicere verum;</l>
                <l xml:id="d007l524" n="523">Et verum dixit quondam furiosa Sibylla.</l>
                <l xml:id="d007l525" n="524">Sit satis hoc (veluti promisimus) ostendisse</l>
                <l xml:id="d007l526" n="525">Multa esse et nobis longe meliora, videri</l>
                <l xml:id="d007l527" n="526">Quae nequeunt, viuunt tamen et ratione fruuntur.</l>
                <l xml:id="d007l528" n="527">Immo aliqui, in primis docti, scripsere sophorum,</l>
                <l xml:id="d007l529" n="528">Tales esse animas quoque nostras, corporibusque</l>
                <l xml:id="d007l530" n="529">Exutas non posse mori, aeternasque fatentur.</l>
                <l xml:id="d007l531" n="530">Sic Plato, sic Samius voluit, sic sensit et ille</l>
                <l xml:id="d007l532" n="531">Diuinus vere Plotinus, sicque poetae</l>
                <l xml:id="d007l533" n="532">Non pauci cecinere. Igitur par esse videtur,</l>
                <l xml:id="d007l534" n="533">Atque operae pretium (quoniam dignissima scitu</l>
                <l xml:id="d007l535" n="534">Res est) hanc etiam meditando euoluere partem.</l>
                <l xml:id="d007l536" n="535">Quid melius quam se cognoscere? corpora quid sint</l>
                <l xml:id="d007l537" n="536">Norunt vel pueri: puluis de puluere. Verum</l>
                <l xml:id="d007l538" n="537">Difficile est naturam animi cognoscere ad unguem.</l>
                <l xml:id="d007l539" n="538">Quare hanc, Pierio confisus numine, totis</l>
                <l xml:id="d007l540" n="539">Viribus ingenii et solerti indagine, posthac</l>
                <l xml:id="d007l541" n="540">Quaerere conabor facilique ostendere versu.</l>
                <l xml:id="d007l542" n="541">Quo facto, Libram egressus, tua, Scorpio, adibo</l>
                <l xml:id="d007l543" n="542">Signa, ubi fatorum vires ac iura requiram,</l>
                <l xml:id="d007l544" n="543">Si modo non obstant scribenti fata poetae.</l>
                <l xml:id="d007l545" n="544">Sed quia in ambiguis rebus bene percipiendis</l>
                <l xml:id="d007l546" n="545">Progressus bonus est ac debitus ordo, ut ab illis,</l>
                <l xml:id="d007l547" n="546">Quae manifesta magis magis et certa, incipiamus,</l>
                <l xml:id="d007l548" n="547">Hoc nos facturi sumus hac in parte. Etenim si</l>
                <l xml:id="d007l549" n="548">Principia obscuris fuerint abstrusa tenebris,</l>
                <l xml:id="d007l550" n="549">Quaecumque ex illis veniunt incerta sequentur.</l>
                <l xml:id="d007l551" n="550">Friuola si fuerint fundamina, tempore paruo</l>
                <l xml:id="d007l552" n="551">Deficiet quicquid super his fabricare volemus.</l>
                <l xml:id="d007l553" n="552">Effectus vero certi magis ac manifesti</l>
                <l xml:id="d007l554" n="553">Sunt nobis, quam causae. Igitur sumamus ab illis</l>
                <l xml:id="d007l555" n="554">Principium et foribus rem perspiciamus apertis.</l>
                <l xml:id="d007l556" n="555">Iamque ideo a motu (quia per se sponte moueri</l>
                <l xml:id="d007l557" n="556">Possunt quae vitam retinent, quia denique motus</l>
                <l xml:id="d007l558" n="557">Praecipuum vitae indicium est) prius incipiemus.</l>
                <l xml:id="d007l559" n="558">Nempe ipsum corpus, nec non membra ipsa quiescunt</l>
                <l xml:id="d007l560" n="559">Per se, et putrescunt; calor est fortasse mouendi</l>
                <l xml:id="d007l561" n="560">Causa, aut calfactus sanguis. Sed viua frequenter</l>
                <l xml:id="d007l562" n="561">Stant immota, insit licet his sanguisque calorque,</l>
                <l xml:id="d007l563" n="562">Quandocumque volunt requiescere. Proinde voluntas</l>
                <l xml:id="d007l564" n="563">Ipsius motus fons et causa esse videtur.</l>
                <l xml:id="d007l565" n="564">Saepe volunt tamen, et nequeunt animata moueri;</l>
                <l xml:id="d007l566" n="565">Ergo utrumque simul motum creat; imperat unum,</l>
                <l xml:id="d007l567" n="566">Exequitur reliquum; iubet hoc, iussa efficit illud.</l>
                <l xml:id="d007l568" n="567">Velle quidem nihil est, si desit posse. Sed unde</l>
                <l xml:id="d007l569" n="568">Vult animal mutare locum? quia nempe voluntas</l>
                <l xml:id="d007l570" n="569">Mente bonum monstrante videt, deinde ipsa mouetur</l>
                <l xml:id="d007l571" n="570">Virtute obiecti et trahitur, velut ignis ab esca,</l>
                <l xml:id="d007l572" n="571">Vt lapide Idaeo ferrum paleaeque minutae</l>
                <l xml:id="d007l573" n="572">Heliadum lacrimis. Miro sic ordine mundum</l>
                <l xml:id="d007l574" n="573">Instituit pater omnipotens, ut plurima nexu</l>
                <l xml:id="d007l575" n="574">Iungantur facili et coeant, sed plurima contra</l>
                <l xml:id="d007l576" n="575">Discordent inter sese pugnentque vicissim.</l>
                <l xml:id="d007l577" n="576">Vnde aliqui merito esse aiunt primordia rerum,</l>
                <l xml:id="d007l578" n="577">Litem et amicitiam, perque haec fieri omnia credunt.</l>
                <l xml:id="d007l579" n="578">Ergo bonum mouet, a quo deinceps mota voluntas</l>
                <l xml:id="d007l580" n="579">Membra agitat, corpusque urgens huc mittit et illuc.</l>
                <l xml:id="d007l581" n="580">Non tamen esse bonum cunctis animantibus unum</l>
                <l xml:id="d007l582" n="581">Credamus; neque enim cunctis est una cupido.</l>
                <l xml:id="d007l583" n="582">Diuersis diuersa placent; sua gaudia cuique</l>
                <l xml:id="d007l584" n="583">Distribuit natura; aliud puer optat amatque</l>
                <l xml:id="d007l585" n="584">Quam matura aetas. Nam qualia corpora, tales</l>
                <l xml:id="d007l586" n="585">Sunt plerumque animi et talis plerumque voluntas.</l>
                <l xml:id="d007l587" n="586">Propterea nunc hoc volumus, nunc illud amamus;</l>
                <l xml:id="d007l588" n="587">Et quae grata prius fuerant, mox despiciuntur;</l>
                <l xml:id="d007l589" n="588">Nimirum, quoniam corpus mutabile nunc hos</l>
                <l xml:id="d007l590" n="589">Nunc illos habitus diuerso tempore sumit,</l>
                <l xml:id="d007l591" n="590">Naturamque animi secum trahit, hinc sitis, hinc et</l>
                <l xml:id="d007l592" n="591">Macra fames, Venerisque oritur genitiua cupido.</l>
                <l xml:id="d007l593" n="592">Atqui ipsum corpus mutant complura vel aetas</l>
                <l xml:id="d007l594" n="593">Vel tempus vel casus, item potus, cibus, aer,</l>
                <l xml:id="d007l595" n="594">Sideraque interdum, ut quidam scripsere periti.</l>
                <l xml:id="d007l596" n="595">Non igitur solum obiectum, sed corporis ipsa</l>
                <l xml:id="d007l597" n="596">Conditio, nos velle facit diuersa mouetque.</l>
                <l xml:id="d007l598" n="597">Sed ratione aliqui potius ducuntur, et illa</l>
                <l xml:id="d007l599" n="598">Procedunt monstrante viam, et virtute trahuntur;</l>
                <l xml:id="d007l600" n="599">Qui perquam rari existunt; nam lumina mentis</l>
                <l xml:id="d007l601" n="600">Haud secus obducunt affectus corporei, quam</l>
                <l xml:id="d007l602" n="601">Phoebaeum iubar inspissantes aera fumi.</l>
                <l xml:id="d007l603" n="602">His demum causis corpus mortale mouetur.</l>
                <l xml:id="d007l604" n="603">Vis autem motiua animae, cui mota voluntas</l>
                <l xml:id="d007l605" n="604">Imperat, imperium exequitur, membrisque quietis</l>
                <l xml:id="d007l606" n="605">(Indupedita modo haec non sint) infunditur, horsum</l>
                <l xml:id="d007l607" n="606">Illorsum impellens. Sed cur lassata labore</l>
                <l xml:id="d007l608" n="607">Languescunt? sic crura dolent, sic brachia torpent.</l>
                <l xml:id="d007l609" n="608">Hinc credo, quoniam sanguis feruore solutus</l>
                <l xml:id="d007l610" n="609">(Feruet enim motu nimio) subducitur atque</l>
                <l xml:id="d007l611" n="610">Deficit exhalans paulatim, non aliter quam</l>
                <l xml:id="d007l612" n="611">Aegrorum extenuant quum pallida corpora febres.</l>
                <l xml:id="d007l613" n="612">Sanguis enim, aut alius vice sanguinis humor in ipsis</l>
                <l xml:id="d007l614" n="613">Diffusus membris animam vehit atque alit ipsum</l>
                <l xml:id="d007l615" n="614">Corpus: quo vegetante, mouens vis concitat artus.</l>
                <l xml:id="d007l616" n="615">Spiritus est etiam quidam tenuisque leuisque,</l>
                <l xml:id="d007l617" n="616">Quem generat calor ac sanguis resolutus ab ipso,</l>
                <l xml:id="d007l618" n="617">Ceu solet a radiis solis resoluta creare</l>
                <l xml:id="d007l619" n="618">Vnda leues agilesque auras; hic spiritus, intra</l>
                <l xml:id="d007l620" n="619">Viscera conclusus passim fluitansque cauernis</l>
                <l xml:id="d007l621" n="620">Corporeis, animae praesto est animaeque ministrat,</l>
                <l xml:id="d007l622" n="621">Quum vult ipsa aliquid fieri corpusque moueri.</l>
                <l xml:id="d007l623" n="622">Verum hi qui somno oppressi sunt, quomodo motum</l>
                <l xml:id="d007l624" n="623">Exercent? nam saepe aliquis per somnia surgens</l>
                <l xml:id="d007l625" n="624">Arma capit vel sternit equum vel scribit, ut aiunt,</l>
                <l xml:id="d007l626" n="625">Vel citharam digitis pulsat sopitus inertem.</l>
                <l xml:id="d007l627" n="626">Scire opus est, rerum in nobis simulacra manere,</l>
                <l xml:id="d007l628" n="627">Quas visu aut alio sensu percepimus; hinc est,</l>
                <l xml:id="d007l629" n="628">Quod quasi praesentem absentem spectare videmur,</l>
                <l xml:id="d007l630" n="629">Quod iam praeteritas voces audire putamus.</l>
                <l xml:id="d007l631" n="630">Has igitur species, cerebri penetralibus altis</l>
                <l xml:id="d007l632" n="631">Inclusas, turbat stomacho qui surgit ab imo</l>
                <l xml:id="d007l633" n="632">Euolitatque vapor; tunc mens delusa mouetur</l>
                <l xml:id="d007l634" n="633">Atque mouet corpus, fuerit si fortis imago.</l>
                <l xml:id="d007l635" n="634">Sed caudam colubri abscissam caudamque lacertae</l>
                <l xml:id="d007l636" n="635">Motantem sese, numquid mouet ipsa voluntas?</l>
                <l xml:id="d007l637" n="636">An potius vis illa animae, quam nomine Graii</l>
                <l xml:id="d007l638" n="637">Phantasiam dicunt? ceu quos vel dira phrenitis</l>
                <l xml:id="d007l639" n="638">Vel Bacchi liquor immodicus vel somnia vexant?</l>
                <l xml:id="d007l640" n="639">An ratione alia id contingit? forsitan intra</l>
                <l xml:id="d007l641" n="640">Nodosas caudae partes vegetabilis ille</l>
                <l xml:id="d007l642" n="641">Spiritus inclusus toto conamine quaerit</l>
                <l xml:id="d007l643" n="642">Qua data porta fugam et sinuosa volumina torquet,</l>
                <l xml:id="d007l644" n="643">Perque vias tenues sensim eluctatur in auras;</l>
                <l xml:id="d007l645" n="644">Vel pars illa animae, qua corpus sentit, in illo</l>
                <l xml:id="d007l646" n="645">Stat diuisa loco et motum ciet. Arbitror autem</l>
                <l xml:id="d007l647" n="646">Iudicio quaecumque carent non posse dolorem</l>
                <l xml:id="d007l648" n="647">Aut aliquid sentire; etenim vis maxima sensus</l>
                <l xml:id="d007l649" n="648">Cognitione fluit; qui plus cognoscit habetque</l>
                <l xml:id="d007l650" n="649">Iudicium maius, patitur magis et magis idem</l>
                <l xml:id="d007l651" n="650">Gaudet. Sed stupidi atque hebetes minus omnia curant,</l>
                <l xml:id="d007l652" n="651">Laeduntur minus et metuunt minus et minus algent</l>
                <l xml:id="d007l653" n="652">Atque calent, vix dignoscunt aduersa secundis.</l>
                <l xml:id="d007l654" n="653">Non igitur quoniam doleat cauda illa mouetur;</l>
                <l xml:id="d007l655" n="654">Nil etenim sentit, quia vis quae iudicat illic</l>
                <l xml:id="d007l656" n="655">Non est, sed capitis parte in meliore remansit.</l>
                <l xml:id="d007l657" n="656">Vnde prior mihi causa magis vera esse videtur.</l>
                <l xml:id="d007l658" n="657">Sic igitur motus fit, quo viuentia sese</l>
                <l xml:id="d007l659" n="658">Proripiunt. Tamen hoc praedictis addimus unum,</l>
                <l xml:id="d007l660" n="659">Quod quandoque bonum praesens, quum possit haberi,</l>
                <l xml:id="d007l661" n="660">Non mouet aut petitur, quia non cognoscitur. Ergo</l>
                <l xml:id="d007l662" n="661">Cognitio motus etiam causa esse videtur,</l>
                <l xml:id="d007l663" n="662">Immo praecipua est. Quis enim cupit illa petitue</l>
                <l xml:id="d007l664" n="663">Quae prorsus nescit? caeca est per se ipsa voluntas,</l>
                <l xml:id="d007l665" n="664">Nec quicquam sibi velle potest sine lumine mentis;</l>
                <l xml:id="d007l666" n="665">A quo si fuerit minus illustrata, sinistrum</l>
                <l xml:id="d007l667" n="666">Carpit iter, specieque boni decepta labascit.</l>
                <l xml:id="d007l668" n="667">Verum haec de motu satis. Hinc videamus, ut ipsum</l>
                <l xml:id="d007l669" n="668">Viuentis corpus grandescat, quomodo fiat</l>
                <l xml:id="d007l670" n="669">Crementum et certo cur tandem limite sistat.</l>
                <l xml:id="d007l671" n="670">Aethereus quidam est ignis, qui animantia quaeque</l>
                <l xml:id="d007l672" n="671">Viuificat clausus membris ac pectore caeco;</l>
                <l xml:id="d007l673" n="672">Hunc humor genitiuus alit, ceu flamma lucernae,</l>
                <l xml:id="d007l674" n="673">Occaso iam sole, leui nutritur oliuo,</l>
                <l xml:id="d007l675" n="674">Hic stomacho immissas epulas coquit, inde per artus</l>
                <l xml:id="d007l676" n="675">Sparguntur partes subtiles, unde medullae,</l>
                <l xml:id="d007l677" n="676">Ossa, caro, nerui, sanguis gignuntur, et omne</l>
                <l xml:id="d007l678" n="677">Paulatim augescit corpus; velut imbribus herbae</l>
                <l xml:id="d007l679" n="678">Ac plantae crescunt, solis virtute iuuante.</l>
                <l xml:id="d007l680" n="679">Si multus fuerit validusque hic ignis et humor</l>
                <l xml:id="d007l681" n="680">Conueniens adsit, quantum calor ipse requirit,</l>
                <l xml:id="d007l682" n="681">Fit magnum augmentum: tandem finitur et ultra</l>
                <l xml:id="d007l683" n="682">Non tendit, quum sit virtus finita caloris;</l>
                <l xml:id="d007l684" n="683">Quo demum languente, solet decrescere corpus.</l>
                <l xml:id="d007l685" n="684">Hoc patet in senibus; fiunt hi namque minores</l>
                <l xml:id="d007l686" n="685">Incuruique, cauo spectantes lumine matrem.</l>
                <l xml:id="d007l687" n="686">Deficit ignis enim, et languet calor ille animalis;</l>
                <l xml:id="d007l688" n="687">Deficit humor item natiuus, quo sine vita</l>
                <l xml:id="d007l689" n="688">Stare nequit; veluti non lucet flamma lucernae,</l>
                <l xml:id="d007l690" n="689">Si desint alimenta illi, redeuntque tenebrae.</l>
                <l xml:id="d007l691" n="690">Iam vero motus animi dicamus, et unde</l>
                <l xml:id="d007l692" n="691">Proueniant. Res abstrusa est, tamen excutiemus,</l>
                <l xml:id="d007l693" n="692">Qua mens nostra tenus poterit pertingere verum.</l>
                <l xml:id="d007l694" n="693">Ac de ira primum. Audaces facit ira pericli</l>
                <l xml:id="d007l695" n="694">Contemptrix, auget robur viresque ministrat:</l>
                <l xml:id="d007l696" n="695">Qua suadente, hostem impauidi Martemque cruentum</l>
                <l xml:id="d007l697" n="696">Aggredimur, raptisque in praelia currimus armis.</l>
                <l xml:id="d007l698" n="697">Causa est nimirum sanguis qui accenditur, et cor</l>
                <l xml:id="d007l699" n="698">Flammiuomum fellisque liquor diffusus amari.</l>
                <l xml:id="d007l700" n="699">Irae etenim sedes fel creditur, ipsaque bilis</l>
                <l xml:id="d007l701" n="700">Materiam praebet stimulis caecoque furori.</l>
                <l xml:id="d007l702" n="701">Hinc, quae felle carent animalia neutique possunt</l>
                <l xml:id="d007l703" n="702">Irasci, pacemque colunt ac bella recusant.</l>
                <l xml:id="d007l704" n="703">Hinc, quibus est sanguis feruentior atque caloris</l>
                <l xml:id="d007l705" n="704">Vis maior, tumidam citius labuntur in iram.</l>
                <l xml:id="d007l706" n="705">Sic iuuenes, sic et quorum mera vina replerunt</l>
                <l xml:id="d007l707" n="706">Plus aequo fibras, facile excandescere notum est.</l>
                <l xml:id="d007l708" n="707">Ergo anima indignans bilem cum sanguine miscet,</l>
                <l xml:id="d007l709" n="708">Deinde manus ad bella armat, mox vulnera fiunt.</l>
                <l xml:id="d007l710" n="709">Nam prius ipsam animam laedens iniuria turbat;</l>
                <l xml:id="d007l711" n="710">Quae turbata, dehinc corpus mouet; unde videntur</l>
                <l xml:id="d007l712" n="711">Errare hi, quicumque animam non posse moueri</l>
                <l xml:id="d007l713" n="712">Contendunt; nam, si nunquam moueatur, oportet</l>
                <l xml:id="d007l714" n="713">Stare loco atque gradu corpus quoque semper eodem.</l>
                <l xml:id="d007l715" n="714">Motus enim varius varium simul indicat esse</l>
                <l xml:id="d007l716" n="715">Motorem. Sol mutatur, mutantur et umbrae.</l>
                <l xml:id="d007l717" n="716">Cur nunc has reddunt, nunc illas organa voces?</l>
                <l xml:id="d007l718" n="717">Nempe quia huc illuc volitat manus, et, diuersos</l>
                <l xml:id="d007l719" n="718">Dum tactus agitat, varium dat fistula cantum;</l>
                <l xml:id="d007l720" n="719">Sic anima affectus prius accipit ipsa latenter;</l>
                <l xml:id="d007l721" n="720">Quos ubi vult fieri notos, tunc utitur huius</l>
                <l xml:id="d007l722" n="721">Aut huius membri officio, impertitur et illi</l>
                <l xml:id="d007l723" n="722">Id quod habet latitans in se, ut videatur et extet,</l>
                <l xml:id="d007l724" n="723">Haud aliter quam quum fido rex dicit amico</l>
                <l xml:id="d007l725" n="724">Atque aperit secreta animi, quae postmodo cunctis</l>
                <l xml:id="d007l726" n="725">Diuulget populis et diuulgata patescant.</l>
                <l xml:id="d007l727" n="726">Sic etiam fit amor; nam quum mens dulce quid optat</l>
                <l xml:id="d007l728" n="727">Vsa ministerio cordis, tunc pandit amorem.</l>
                <l xml:id="d007l729" n="728">Corde amor, ira, timor, votum, spes, cura, voluptas,</l>
                <l xml:id="d007l730" n="729">Tanquam arce in quadam, cum anima versantur et inde</l>
                <l xml:id="d007l731" n="730">Membrorum officio excurrunt per corporis urbem.</l>
                <l xml:id="d007l732" n="731">At de istis alias forsan dicemus abunde,</l>
                <l xml:id="d007l733" n="732">Si Deus annuerit nobis facilesque Camoenae.</l>
                <l xml:id="d007l734" n="733">Sufficiat nunc, affectus fieri prius omnes</l>
                <l xml:id="d007l735" n="734">In natura animi, causis venientibus extra;</l>
                <l xml:id="d007l736" n="735">Deinde hos vel membri vel sanguinis aut humoris</l>
                <l xml:id="d007l737" n="736">Cuiuscumque opera effundi in lucemque propelli.</l>
                <l xml:id="d007l738" n="737">Iuncta etenim cum sint corpusque animusque, necesse est</l>
                <l xml:id="d007l739" n="738">Communes motus, communia vulnera utrisque</l>
                <l xml:id="d007l740" n="739">Accidere, inque vicem sese mutare. Quod uni</l>
                <l xml:id="d007l741" n="740">Infertur quamprimum aliud quoque sentit habentque</l>
                <l xml:id="d007l742" n="741">Sympathiam. Tanto se foedere complectuntur.</l>
                <l xml:id="d007l743" n="742">Post haec de sensu, quoniam properamus ad ipsum</l>
                <l xml:id="d007l744" n="743">Chelarum finem, breuiter, mea Musa, loquamur.</l>
                <l xml:id="d007l745" n="744">Quinque dedit sensus natura animantibus illis</l>
                <l xml:id="d007l746" n="745">Quae sunt perfecta; ast aliis non tradidit omnes,</l>
                <l xml:id="d007l747" n="746">Atque ideo possunt merito imperfecta vocari,</l>
                <l xml:id="d007l748" n="747">Quales lumbrici et talpae conchaeque marinae</l>
                <l xml:id="d007l749" n="748">Cochleaque et spinis circumuallatus echinus.</l>
                <l xml:id="d007l750" n="749">Hos inter sensus praestantior esse putatur</l>
                <l xml:id="d007l751" n="750">Visus; quandoquidem menti certissimus hic est</l>
                <l xml:id="d007l752" n="751">Nuntius, ostendens illi quae plurima terris,</l>
                <l xml:id="d007l753" n="752">Naturae ingenio ac mira virtute, creantur,</l>
                <l xml:id="d007l754" n="753">Tot flores, herbas, fructus, animalia, plantas,</l>
                <l xml:id="d007l755" n="754">Tam multas lapidum species, tam multa metalla;</l>
                <l xml:id="d007l756" n="755">Ostendens etiam quos pascit in aequore Proteus</l>
                <l xml:id="d007l757" n="756">Squammiferos populos et monstra natantia ponto;</l>
                <l xml:id="d007l758" n="757">Quodque his est maius, coelestia templa Deorum,</l>
                <l xml:id="d007l759" n="758">Stellarumque globos et sancti lumina solis;</l>
                <l xml:id="d007l760" n="759">Mitto ea quae faciunt homines, quae lingua referre</l>
                <l xml:id="d007l761" n="760">Nulla potest. Ergo hic sensus pulcherrimus atque</l>
                <l xml:id="d007l762" n="761">Optimus est, in quo sedes bene creditur esse,</l>
                <l xml:id="d007l763" n="762">Praecipuumque animi hospitium; quotiesque videre</l>
                <l xml:id="d007l764" n="763">Aut affari aliquem volumus, tunc lumina nostra</l>
                <l xml:id="d007l765" n="764">Eius in aduersos oculos intendimus, ac si</l>
                <l xml:id="d007l766" n="765">Totus homo atque animus totus consisteret illic.</l>
                <l xml:id="d007l767" n="766">Nempe oculos animi speculum quicumque vocarit</l>
                <l xml:id="d007l768" n="767">Verus erit; nam blandus amor lucescit in illis,</l>
                <l xml:id="d007l769" n="768">Apparentque odium, feritas, clementia, maeror,</l>
                <l xml:id="d007l770" n="769">Laetitia, improbitas, pietas, prudentia, nec non</l>
                <l xml:id="d007l771" n="770">Stultitia, ambitio, timor, ira, audacia, culpa.</l>
                <l xml:id="d007l772" n="771">Sed visus quo fit pacto? diuersa sophorum</l>
                <l xml:id="d007l773" n="772">Iudicia exquirant alii, nos prodere paucis</l>
                <l xml:id="d007l774" n="773">Conemur quicquid vero quadrare putamus.</l>
                <l xml:id="d007l775" n="774">Scire opus est unam esse animam, minimamque, videri</l>
                <l xml:id="d007l776" n="775">Vt nequeat; tamen innumeris prope viribus aptam,</l>
                <l xml:id="d007l777" n="776">Quas illi natura dedit summusque creator.</l>
                <l xml:id="d007l778" n="777">Haec auget, nutrit, generat, mouet, afficit, audit,</l>
                <l xml:id="d007l779" n="778">Gustat, odoratur, tangit, videt et cognoscit;</l>
                <l xml:id="d007l780" n="779">Quae vis praecipua est et maxima, coelitibusque</l>
                <l xml:id="d007l781" n="780">Cognata ac propria. Has igitur per corporis artus</l>
                <l xml:id="d007l782" n="781">Diffundit vires, quae certis partibus haerent,</l>
                <l xml:id="d007l783" n="782">Perque oculos lucem admittit, variosque colores</l>
                <l xml:id="d007l784" n="783">Percipit atque omnes diiudicat ipsa figuras</l>
                <l xml:id="d007l785" n="784">Pupillae officio et totum considerat orbem.</l>
                <l xml:id="d007l786" n="785">Sic quoque per nares diuersos prendit odores</l>
                <l xml:id="d007l787" n="786">Perque aures haurit voces strepitusque sonosque;</l>
                <l xml:id="d007l788" n="787">Per gustum haec eadem sentit genus omne saporis;</l>
                <l xml:id="d007l789" n="788">Per tactum a calidis discernit frigida, duraque</l>
                <l xml:id="d007l790" n="789">A minime duris, a laeuibus aspera. Demum</l>
                <l xml:id="d007l791" n="790">Sunt quinque ipsius comites fidique ministri,</l>
                <l xml:id="d007l792" n="791">Per quos cognoscit res omnes; queis sine prorsus</l>
                <l xml:id="d007l793" n="792">Inscia lethaeo torpebit pressa sopore.</l>
                <l xml:id="d007l794" n="793">Ergo oculi quum sint vitrei densoque nitore</l>
                <l xml:id="d007l795" n="794">Perspicui, apprehendunt rerum simulacra tenentque,</l>
                <l xml:id="d007l796" n="795">Non secus ac speculum soleat, praesentia quando</l>
                <l xml:id="d007l797" n="796">Luminis intersit; cuius virtute creantur</l>
                <l xml:id="d007l798" n="797">Sensificae species, fuerit nisi pupula laesa.</l>
                <l xml:id="d007l799" n="798">Has species menti (capitis namque arce suprema</l>
                <l xml:id="d007l800" n="799">Mens habitat, solioque sedet regaliter alto)</l>
                <l xml:id="d007l801" n="800">Ostendunt oculi; tunc prudens illa sagaxque</l>
                <l xml:id="d007l802" n="801">Cognoscit rem, cuius adest formalis imago.</l>
                <l xml:id="d007l803" n="802">Haec eadem vocum discrimina mille, sonosque</l>
                <l xml:id="d007l804" n="803">Innumeros mira vi percipit, ingreditur quum</l>
                <l xml:id="d007l805" n="804">Incolumes aures aer elisus ab ipsis</l>
                <l xml:id="d007l806" n="805">Corporibus; namque est aer tenuissimus atque</l>
                <l xml:id="d007l807" n="806">Mobilis in primis; qui quum se corpora pulsant</l>
                <l xml:id="d007l808" n="807">Deprensus medio actutum dissultat ab ictu,</l>
                <l xml:id="d007l809" n="808">Irrumpitque cauas penetrans violenter in aures,</l>
                <l xml:id="d007l810" n="809">Ianua clausa licet fuerit clausaeque fenestrae;</l>
                <l xml:id="d007l811" n="810">Vsque adeo est tenuis, leuis et penetrabilis aer.</l>
                <l xml:id="d007l812" n="811">Quinetiam pisces piscantum gurgite ab alto</l>
                <l xml:id="d007l813" n="812">Horrescunt strepitus pauidique in retia currunt;</l>
                <l xml:id="d007l814" n="813">Quippe aer penetrare potest in viscera Neri.</l>
                <l xml:id="d007l815" n="814">Inde tument fluctus, inde importuna minaxque</l>
                <l xml:id="d007l816" n="815">Saeuit hiems, qua urgente vouent pia munera nautae.</l>
                <l xml:id="d007l817" n="816">Dura igitur quoties collidunt corpora sese,</l>
                <l xml:id="d007l818" n="817">Aut quoties aer pulsus vehementer in illa</l>
                <l xml:id="d007l819" n="818">Concaua praesertim per stricta foramina transit,</l>
                <l xml:id="d007l820" n="819">Diuersae ac variae fiunt vocesque sonique,</l>
                <l xml:id="d007l821" n="820">Vt varia est rerum natura et forma locorum,</l>
                <l xml:id="d007l822" n="821">In quibus ipse aer gignit vocesque sonosque.</l>
                <l xml:id="d007l823" n="822">Sic tuba longe alium reddit quam tibia cantum.</l>
                <l xml:id="d007l824" n="823">Sic Pelusiacis discordant nablia sistris.</l>
                <l xml:id="d007l825" n="824">Ac veluti iactu lapidis perculsa mouetur</l>
                <l xml:id="d007l826" n="825">Vnda in multiplices orbes, sic percitus aer</l>
                <l xml:id="d007l827" n="826">Diffundit spiras longe lateque rotantes;</l>
                <l xml:id="d007l828" n="827">Atque ideo multis vox insonat auribus una,</l>
                <l xml:id="d007l829" n="828">Vt multis etiam speculis una haeret imago.</l>
                <l xml:id="d007l830" n="829">Ast odor ut nares intret dicamus. Ab ipsis</l>
                <l xml:id="d007l831" n="830">Rebus pertenues fumi egrediuntur, et auras</l>
                <l xml:id="d007l832" n="831">Inficiunt late; veluti quum tura videmus</l>
                <l xml:id="d007l833" n="832">Panchaea aut prunis cinyreia dona cremari.</l>
                <l xml:id="d007l834" n="833">Fit gustus linguae officio curuique palati.</l>
                <l xml:id="d007l835" n="834">Namque his percipitur rerum gustabilis humor,</l>
                <l xml:id="d007l836" n="835">Qui penetrans tangit sensum, ingeneratque sapores.</l>
                <l xml:id="d007l837" n="836">Tactum autem sanguisque et spiritus efficiunt, qui</l>
                <l xml:id="d007l838" n="837">Passim per corpus fluitant; animantibus iste</l>
                <l xml:id="d007l839" n="838">Sensus inest cunctis, cunctis quoque gustus inesse</l>
                <l xml:id="d007l840" n="839">Creditur; ast homini meliorque et maior uterque est;</l>
                <l xml:id="d007l841" n="840">Hinc etiam est homini quam aliis prudentia maior.</l>
                <l xml:id="d007l842" n="841">Sunt qui aliter credant fieri praedicta negantque</l>
                <l xml:id="d007l843" n="842">Acceptas oculis species causam esse videndi;</l>
                <l xml:id="d007l844" n="843">Aere nec medio esse opus aiunt, ut videantur</l>
                <l xml:id="d007l845" n="844">Res aut audiri possint; namque omnipotens rex</l>
                <l xml:id="d007l846" n="845">Tot vires animae concessit, quot genera ipse</l>
                <l xml:id="d007l847" n="846">Effinxit rerum, ut posset comprendere cuncta.</l>
                <l xml:id="d007l848" n="847">Quaeque suum agnoscit genus apte ac percipit ultro.</l>
                <l xml:id="d007l849" n="848">At contemplatur mens omnia et omnia cauto</l>
                <l xml:id="d007l850" n="849">Iudicio expendit quaecumque a sensibus hausit</l>
                <l xml:id="d007l851" n="850">Et verum atque bonum diuino examine librat.</l>
                <l xml:id="d007l852" n="851">Mens igitur sol est animae, sunt sidera sensus.</l>
                <l xml:id="d007l853" n="852">Sic perhibent quidam; sed nos properamus, et ista</l>
                <l xml:id="d007l854" n="853">Linquimus excutienda aliis finemque propinquum</l>
                <l xml:id="d007l855" n="854">Appetimus; quia iam chelarum extrema tenemus.</l>
                <l xml:id="d007l856" n="855">Colligitur tamen ex dictis ac perspicitur, quod</l>
                <l xml:id="d007l857" n="856">Est anima aethereum quiddam, sine corpore viuens,</l>
                <l xml:id="d007l858" n="857">Omnia viuificans, cognoscens omnia, Diuum</l>
                <l xml:id="d007l859" n="858">Quatenus ille hominumque pater permisit; ab illo</l>
                <l xml:id="d007l860" n="859">Tradita cuique rei est certa et finita potestas.</l>
                <l xml:id="d007l861" n="860">Illi autem soli vis est sine fine potestque</l>
                <l xml:id="d007l862" n="861">Omnia quae fieri possunt, a lege solutus.</l>
                <l xml:id="d007l863" n="862">Nam si anima et sentit et cuncta intelligit, ergo</l>
                <l xml:id="d007l864" n="863">Non est corporea aut corpus; quia corpora nulla,</l>
                <l xml:id="d007l865" n="864">Non terra, unda, aer, ignis, neque condita ab istis</l>
                <l xml:id="d007l866" n="865">Has per se vires retinent; non est dubitandum</l>
                <l xml:id="d007l867" n="866">Esse animam semen quoddam coeleste, Iouisque</l>
                <l xml:id="d007l868" n="867">Progeniem aeternam, cui tantum cognitionis</l>
                <l xml:id="d007l869" n="868">Cessit, ut immensum valeat comprendere mundum.</l>
                <l xml:id="d007l870" n="869">Quid si atomi, quas nonnulli finxere sophorum,</l>
                <l xml:id="d007l871" n="870">Sunt animae potius quam corpora? corpora namque</l>
                <l xml:id="d007l872" n="871">Omnia sunt quanta et possunt utcumque secari;</l>
                <l xml:id="d007l873" n="872">Nempe anima est indiuidua atque immaterialis,</l>
                <l xml:id="d007l874" n="873">Et veluti centrum quoddam, ad quod plurima tendit</l>
                <l xml:id="d007l875" n="874">Linea, per sensus quia cuncta feruntur ad illam</l>
                <l xml:id="d007l876" n="875">Vndique, ceu fluuii concurrunt undique in aequor.</l>
                <l xml:id="d007l877" n="876">Quare illos miror qui dicunt tempore eodem</l>
                <l xml:id="d007l878" n="877">Ipsam animam extingui et corpus, pariterque perire.</l>
                <l xml:id="d007l879" n="878">Nam licet hoc esset, debet tamen usque taceri;</l>
                <l xml:id="d007l880" n="879">Non sunt haec dicenda palam, prodendaque vulgo;</l>
                <l xml:id="d007l881" n="880">Quippe hominum plerique mali, plerique scelesti;</l>
                <l xml:id="d007l882" n="881">Qui si animam credant nihil esse a funere, nilque</l>
                <l xml:id="d007l883" n="882">Posse pati postquam semel est egressa nec ullam</l>
                <l xml:id="d007l884" n="883">Defunctis poenam infligi, formidine adempta</l>
                <l xml:id="d007l885" n="884">In scelus omne ruent confundent fasque nefasque.</l>
                <l xml:id="d007l886" n="885">Praeterea multi qui sperant posse beati</l>
                <l xml:id="d007l887" n="886">Post mortem fieri et versari cum Ioue semper</l>
                <l xml:id="d007l888" n="887">Atque ideo sese dedunt virtutibus ultro</l>
                <l xml:id="d007l889" n="888">Ac bene de multis qua possunt parte merentur,</l>
                <l xml:id="d007l890" n="889">Si post fata dari sibi praemia nulla putarint,</l>
                <l xml:id="d007l891" n="890">Illico torpebunt et tot benefacta peribunt:</l>
                <l xml:id="d007l892" n="891">Tot spatiosa etiam templa et speciosa, tot arae</l>
                <l xml:id="d007l893" n="892">Insignes auro et peregrino marmore, demum</l>
                <l xml:id="d007l894" n="893">Relligio et pietas et honor cultusque Deorum</l>
                <l xml:id="d007l895" n="894">At nihilum venient, si homines nil morte relinqui</l>
                <l xml:id="d007l896" n="895">Crediderint, animasque in ventos prorsus abire.</l>
                <l xml:id="d007l897" n="896">Semiferum vulgus frenandum est relligione,</l>
                <l xml:id="d007l898" n="897">Poenarumque metu; nam fallax atque malignum</l>
                <l xml:id="d007l899" n="898">Illius ingenium est semper nec sponte mouetur</l>
                <l xml:id="d007l900" n="899">Ad rectum; virtus inuisa molestaque vulgo est.</l>
                <l xml:id="d007l901" n="900">Relligio generis decus est et gloria nostri,</l>
                <l xml:id="d007l902" n="901">Quae nos conciliat superis et iungit olympo.</l>
                <l xml:id="d007l903" n="902">Nemo igitur bonus et prudens audebit aperte</l>
                <l xml:id="d007l904" n="903">Dicere mortalem esse animam et corrumpere vulgus.</l>
                <l xml:id="d007l905" n="904">Nunc tamen est multa nobis ratione probandum,</l>
                <l xml:id="d007l906" n="905">Hanc esse immunem leti aeternamque manere,</l>
                <l xml:id="d007l907" n="906">Vt Christi cultor testatur, bruchiphagusque</l>
                <l xml:id="d007l908" n="907">Iudaeus credit, praeputia nostra perosus;</l>
                <l xml:id="d007l909" n="908">Quae Deus haud faceret, si non facienda putaret,</l>
                <l xml:id="d007l910" n="909">Ac gens ferme omnis concordi praedicat ore.</l>
                <l xml:id="d007l911" n="910">Principio, quicquid simile est magis omnipotenti</l>
                <l xml:id="d007l912" n="911">Cunctorum domino diuturnius esse fatendum est</l>
                <l xml:id="d007l913" n="912">Perfectumque magis; nam quod durabile non est,</l>
                <l xml:id="d007l914" n="913">Sed cito dilapsum perit, imperfectius esse</l>
                <l xml:id="d007l915" n="914">Quis neget? atque ideo durant coelestia semper,</l>
                <l xml:id="d007l916" n="915">Quod diuina magis sunt et perfecta; sed ista</l>
                <l xml:id="d007l917" n="916">Proxima quae terris, quae coelo amota videntur,</l>
                <l xml:id="d007l918" n="917">Quum sint imperfecta, breui fugiuntque caduntque.</l>
                <l xml:id="d007l919" n="918">Ergo animus noster, quum vita et cognitione</l>
                <l xml:id="d007l920" n="919">Diuinae similis naturae appareat, intra</l>
                <l xml:id="d007l921" n="920">Corporeos fines claudetur? nec magis ipse</l>
                <l xml:id="d007l922" n="921">Quam caro durabit neque viuet longius aeuum?</l>
                <l xml:id="d007l923" n="922">Praeterea corrumpi animus nequit, hac ratione,</l>
                <l xml:id="d007l924" n="923">Quod simplex et materia seclusus ab omni est.</l>
                <l xml:id="d007l925" n="924">Huc accedit item, quod corpore debilitato</l>
                <l xml:id="d007l926" n="925">Vis animi crescit; quare imbecilla senectus</l>
                <l xml:id="d007l927" n="926">Consilio superat iuuenes mentisque vigore.</l>
                <l xml:id="d007l928" n="927">Ingenio plerumque caret qui robore praestat.</l>
                <l xml:id="d007l929" n="928">Raro utrumque Deus cuiquam largitur, ut idem</l>
                <l xml:id="d007l930" n="929">Sit sapiens et sit robusto corpore pollens.</l>
                <l xml:id="d007l931" n="930">Quare, si longo fractis iam viribus aeuo</l>
                <l xml:id="d007l932" n="931">Fortior est animus, non ipse a corpore pendet,</l>
                <l xml:id="d007l933" n="932">Sed per se est aliud quiddam et post funera viuit.</l>
                <l xml:id="d007l934" n="933">Nonne etiam quum pes dolet, hunc mens ipsa dolorem</l>
                <l xml:id="d007l935" n="934">Indicat? haud dubium est. Sed quomodo mentis ad arcem</l>
                <l xml:id="d007l936" n="935">Peruenit iste dolor? num sursum tendit ab imo,</l>
                <l xml:id="d007l937" n="936">Paulatim ascendens ut fumus? non; quia multae</l>
                <l xml:id="d007l938" n="937">Partes, non solum (si sic) pes ipse doleret,</l>
                <l xml:id="d007l939" n="938">Nec pedis, at potius partis quae proxima menti,</l>
                <l xml:id="d007l940" n="939">Tunc sentiretur dolor. Vnde probatur aperte,</l>
                <l xml:id="d007l941" n="940">Corpoream non esse animam, et sic morte carere,</l>
                <l xml:id="d007l942" n="941">Quum medii nullius egens distantia tangat.</l>
                <l xml:id="d007l943" n="942">Adde his quod, quoties reminisci aut fingere quicquam</l>
                <l xml:id="d007l944" n="943">Egregie volumus vel quicquam intelligere apte,</l>
                <l xml:id="d007l945" n="944">Tunc animum reuocare opus est a sensibus. Vnde</l>
                <l xml:id="d007l946" n="945">Nonnulli ut melius meditentur lumina claudunt</l>
                <l xml:id="d007l947" n="946">Aut sese a turba abducunt, loca sola petentes;</l>
                <l xml:id="d007l948" n="947">Vel quum nox piceo terras velamine texit,</l>
                <l xml:id="d007l949" n="948">Et iam lethaeo torpent animalia somno,</l>
                <l xml:id="d007l950" n="949">Pervigilant, tacitique toro extinctaque lucerna,</l>
                <l xml:id="d007l951" n="950">In tenebris acuunt contractam a corpore mentem.</l>
                <l xml:id="d007l952" n="951">Nempe animum turbant sensus; populantur eundem</l>
                <l xml:id="d007l953" n="952">Affectus redduntque hebetem inuoluuntque tenebris;</l>
                <l xml:id="d007l954" n="953">Non secus ac nitidum praetexunt nubila solem.</l>
                <l xml:id="d007l955" n="954">Ergo, si propriis residens penetralibus, intra</l>
                <l xml:id="d007l956" n="955">Ipse suas latebras, fugiens a sensibus, atque</l>
                <l xml:id="d007l957" n="956">Corporeis crucibus, melius sapit; esse profecto</l>
                <l xml:id="d007l958" n="957">Quum poterit liber, moribunda a carne solutus,</l>
                <l xml:id="d007l959" n="958">Cuncta animus meliore modo cognoscet, et ipsi</l>
                <l xml:id="d007l960" n="959">Haerebit vero magis ac perfectius absque</l>
                <l xml:id="d007l961" n="960">Corpore, et aeternum viuens durabit in aeuum.</l>
                <l xml:id="d007l962" n="961">Denique quum sit homo medius bruta inter et ipsos</l>
                <l xml:id="d007l963" n="962">Coelicolas, commune aliquid retinebit utrisque.</l>
                <l xml:id="d007l964" n="963">Corpus brutorum est, animi natura Deorum.</l>
                <l xml:id="d007l965" n="964">Altera pars moritur, nescit pars altera letum.</l>
                <l xml:id="d007l966" n="965">Non igitur prorsus delet mors omnia; namque</l>
                <l xml:id="d007l967" n="966">Letiferis animus laedi nequit ipse sagittis;</l>
                <l xml:id="d007l968" n="967">Praedictis etiam possum connectere, quod si</l>
                <l xml:id="d007l969" n="968">Nil superat nostri post fata, videbitur esse</l>
                <l xml:id="d007l970" n="969">Iniustus Deus atque malis praebere fauorem.</l>
                <l xml:id="d007l971" n="970">Quippe hi dum viuunt laetis plerumque fruuntur;</l>
                <l xml:id="d007l972" n="971">His neque diuitiae desunt neque grata voluptas;</l>
                <l xml:id="d007l973" n="972">Hos decorat praeclarus honos et gratia vulgi.</l>
                <l xml:id="d007l974" n="973">Contra saepe bonos vexat fortuna malignis</l>
                <l xml:id="d007l975" n="974">Cassibus inuoluens; nunc paupertate premuntur,</l>
                <l xml:id="d007l976" n="975">Nunc morbis, aliquo semper tristantur amaro;</l>
                <l xml:id="d007l977" n="976">Quare animus busto superest, scelerumque suorum</l>
                <l xml:id="d007l978" n="977">Dat poenas; vel, si bonus est, bona praemia sumit.</l>
                <l xml:id="d007l979" n="978">His aliisque modis multis ostendere possem</l>
                <l xml:id="d007l980" n="979">Immortalem animi naturam incorporeamque.</l>
                <l xml:id="d007l981" n="980">Sed satis est; iam me finis vocat. Haud equidem sum</l>
                <l xml:id="d007l982" n="981">Nescius, harmoniam dici quoque, non tamen apte,</l>
                <l xml:id="d007l983" n="982">Ipsam animam; ac veluti mistis ex vocibus exit</l>
                <l xml:id="d007l984" n="983">Harmonia et variis fiunt bona pharmaca rebus</l>
                <l xml:id="d007l985" n="984">Compositis simul, unde oritur vis ipsa medendi;</l>
                <l xml:id="d007l986" n="985">Sic elementorum certa ratione modoque</l>
                <l xml:id="d007l987" n="986">Iunctorum et coeli pariter virtute creari</l>
                <l xml:id="d007l988" n="987">Quidam animam rentur; quae partim corporis intra</l>
                <l xml:id="d007l989" n="988">Septa manet, partim causas sortitur ab extra.</l>
                <l xml:id="d007l990" n="989">Vt visus virtute oculi, externoque creatur</l>
                <l xml:id="d007l991" n="990">Lumine. Nam coelum causa est, qua hic omnia fiunt:</l>
                <l xml:id="d007l992" n="991">Quo sine nec tellus quicquam, nec gigneret aequor.</l>
                <l xml:id="d007l993" n="992">Nimirum haec falsa est, et peccat opinio; namque</l>
                <l xml:id="d007l994" n="993">Si sic, non posset corpus consurgere contra,</l>
                <l xml:id="d007l995" n="994">Et carni unde oritur capitale indicere bellum</l>
                <l xml:id="d007l996" n="995">Ipsa anima et vario motu in contraria ferri;</l>
                <l xml:id="d007l997" n="996">Sed semper foret una eademque, ut quaelibet est vis,</l>
                <l xml:id="d007l998" n="997">Quae solet ex mistis diuino numine nasci;</l>
                <l xml:id="d007l999" n="998">Vt patet in genere herbarum, gemmisque beatis.</l>
                <l xml:id="d007l1000" n="999">Quidam etiam censent, animam nihil esse soluto</l>
                <l xml:id="d007l1001" n="1000">Corpore. Quod somnus, qui mortis fertur imago,</l>
                <l xml:id="d007l1002" n="1001">Et sensum et mentem nobis auferre videtur;</l>
                <l xml:id="d007l1003" n="1002">Vel quia diuersis causis aegrescere cernunt,</l>
                <l xml:id="d007l1004" n="1003">Ac multis variisque modis, ne munere possit</l>
                <l xml:id="d007l1005" n="1004">Ipsa suo fingi, mentem laedique premique</l>
                <l xml:id="d007l1006" n="1005">Aspiciunt, nec non cum corpore crescere, et una</l>
                <l xml:id="d007l1007" n="1006">Deficere; ut patet in pueris senibusque virisque.</l>
                <l xml:id="d007l1008" n="1007">Ignarus puer est, prudens vir, desipit aetas</l>
                <l xml:id="d007l1009" n="1008">Vltima, corrumpit corpusque animumque senectus.</l>
                <l xml:id="d007l1010" n="1009">Quinetiam dicunt: "Si anima est diuina, potestque</l>
                <l xml:id="d007l1011" n="1010">Viuere seiuncta a membris mortalibus, ut quid</l>
                <l xml:id="d007l1012" n="1011">Se miserae carni insinuat? cuius vitio tot</l>
                <l xml:id="d007l1013" n="1012">Perpetitur mala et admittit tot flagitia?" ergo</l>
                <l xml:id="d007l1014" n="1013">Stulta est, si sponte hoc facit; at si inuita nefandas</l>
                <l xml:id="d007l1015" n="1014">Corporis ingreditur latebras, quis cogit? an ipse</l>
                <l xml:id="d007l1016" n="1015">Iuppiter? ergo Deus nequaquam hanc diligit; immo</l>
                <l xml:id="d007l1017" n="1016">Carcere quam clausit tam turpi odisse videtur.</l>
                <l xml:id="d007l1018" n="1017">Et quum nec corpus, nec quanta existat, ab ipso</l>
                <l xml:id="d007l1019" n="1018">Corpore non credunt ulla vi posse teneri.</l>
                <l xml:id="d007l1020" n="1019">Praeterea per se (nisi discat sollicite) quum</l>
                <l xml:id="d007l1021" n="1020">Nil sciat, ac subeant percrebra obliuia mentem,</l>
                <l xml:id="d007l1022" n="1021">Per se animum nihil esse putant post corporis usum.</l>
                <l xml:id="d007l1023" n="1022">Discere tunc etenim poterit nil, sensibus ipsis</l>
                <l xml:id="d007l1024" n="1023">Corruptis morte, unde omnis doctrina paratur.</l>
                <l xml:id="d007l1025" n="1024">Quidam aiunt unam esse animam dumtaxat in orbe,</l>
                <l xml:id="d007l1026" n="1025">Quae vitam tribuat cunctis viuentibus; ut sol</l>
                <l xml:id="d007l1027" n="1026">Vnicus est oculis animantum causa videndi.</l>
                <l xml:id="d007l1028" n="1027">Aeternamque putant illam, licet extinguantur</l>
                <l xml:id="d007l1029" n="1028">Corpora; ut extinctis oculis aeternus adest sol.</l>
                <l xml:id="d007l1030" n="1029">Has non difficile est nugas ratione potenti</l>
                <l xml:id="d007l1031" n="1030">Vincere; sed vereor ne sim prolixior aequo.</l>
                <l xml:id="d007l1032" n="1031">Non deerit qui recte istis respondeat olim</l>
                <l xml:id="d007l1033" n="1032">Quaesitis, nodosque omnes dissoluat ad unguem.</l>
                <l xml:id="d007l1034" n="1033">Vir macte ingenio, viuet tua gloria mecum,</l>
                <l xml:id="d007l1035" n="1034">Nostraque (quid dubitas) laudabunt scripta minores;</l>
                <l xml:id="d007l1036" n="1035">Aude opus egregium et coelestia dissere terris.</l>
                <l xml:id="d007l1037" n="1036">Vnum hoc adiciam, quod quiuis nosse valebit:</l>
                <l xml:id="d007l1038" n="1037">Aeternam esse animam et diuino semine natam</l>
                <l xml:id="d007l1039" n="1038">Si sensus atque affectus compresserit omnes,</l>
                <l xml:id="d007l1040" n="1039">Si spernens prorsus mortalia gaudia sese</l>
                <l xml:id="d007l1041" n="1040">Abdicet a curis terrenis, assiduoque</l>
                <l xml:id="d007l1042" n="1041">Conetur studio ad superos extollere mentem;</l>
                <l xml:id="d007l1043" n="1042">Tunc etenim sapiens fiet, poteritque futura</l>
                <l xml:id="d007l1044" n="1043">Cernere, vel vigilans, vel somno oppressus inerti.</l>
                <l xml:id="d007l1045" n="1044">Hoc pacto cecinere olim ventura Prophetae.</l>
                <l xml:id="d007l1046" n="1045">Sobrius ergo animus propior fit ad aethera, quanto</l>
                <l xml:id="d007l1047" n="1046">A terris magis atque a carnis amore recedit.</l>
                <l xml:id="d007l1048" n="1047">At pecudum ritu sequitur pars maxima sensum,</l>
                <l xml:id="d007l1049" n="1048">Nec bona cognoscit nisi quae sunt corporis; hinc est</l>
                <l xml:id="d007l1050" n="1049">Quod plerique putant animam succumbere morti,</l>
                <l xml:id="d007l1051" n="1050">Quandoquidem nequeunt infirmo lumine quicquam</l>
                <l xml:id="d007l1052" n="1051">Diuinum spectare, atra caligine pressi.</l>
                <l xml:id="d007l1053" n="1052">Sed de anima sint ista satis. Redeamus ad ipsum</l>
                <l xml:id="d007l1054" n="1053">Autorem mundi, quem concludamus ab omni</l>
                <l xml:id="d007l1055" n="1054">Corpore seiunctum; et sine corpore millia multa</l>
                <l xml:id="d007l1056" n="1055">Esse, quot in siluis frondes gignuntur opacis;</l>
                <l xml:id="d007l1057" n="1056">Vel si corpus habent, tenue est, nec prorsus ab ullo</l>
                <l xml:id="d007l1058" n="1057">Percipitur sensu, sed sola mente videtur.</l>
                <l xml:id="d007l1059" n="1058">Atque haec in primis sunt entia vera, suique</l>
                <l xml:id="d007l1060" n="1059">Iuris; nulla etenim carnis contage laborant.</l>
                <l xml:id="d007l1061" n="1060">Tu vero hic iam Musa tace: mox, quum volet ille</l>
                <l xml:id="d007l1062" n="1061">Qui mea labra mouet, mecum scrutabere causas</l>
                <l xml:id="d007l1063" n="1062">Rerum quas fieri sub lunari orbe videmus,</l>
                <l xml:id="d007l1064" n="1063">Contingant fato, an nulla ratione ferantur.</l>
                <l xml:id="d007l1065" n="1064">Interea dum sol Nemeaei terga leonis</l>
                <l xml:id="d007l1066" n="1065">Torret, et insanae sub opaca fronde cicadae</l>
                <l xml:id="d007l1067" n="1066">Ingeminant raucos strepitus, quaeramus, in umbra</l>
                <l xml:id="d007l1068" n="1067">Aut lauri aut myrti suauem spirantis odorem,</l>
                <l xml:id="d007l1069" n="1068">Propter aquae crepitantis iter, Pimplaea, quietem.</l>
                <l xml:id="d007l1070" n="1069">Ipsa quies animum reficit reuocatque vigorem.</l>
                <l xml:id="d007l1071" n="1070">Mox ubi regressae fuerint post otia vires,</l>
                <l xml:id="d007l1072" n="1071">Rursus ad altisonos (adsis modo, Diua, tuoque</l>
                <l xml:id="d007l1073" n="1072">Numine me foueas) tentabo accedere cantus;</l>
                <l xml:id="d007l1074" n="1073">Et si forte mihi vultu fortuna benigno</l>
                <l xml:id="d007l1075" n="1074">Auxilium tulerit longos miserata labores,</l>
                <l xml:id="d007l1076" n="1075">Pauperiemque procul curasque fugarit amaras,</l>
                <l xml:id="d007l1077" n="1076">Totus ero tecum, tuaque intra limina semper</l>
                <l xml:id="d007l1078" n="1077">Versabor, sola haec fuerint solatia nobis;</l>
                <l xml:id="d007l1079" n="1078">Tunc Aganippaeis ubertim explebimur undis,</l>
                <l xml:id="d007l1080" n="1079">Insuetumque melos Cirrhaea in rupe canemus.</l>
            </div1>
            <div1 xml:id="d008" type="section" decls="#md" met="H">
                <head>
                    <title>8</title>
                    <abbr>8</abbr>
                    <bibl source="digital">Daniela  Marrone</bibl>
                </head>
                <p xml:id="d008l1" n="0|1">Scorpius</p>
                <lb/>
                <l xml:id="d008l2" n="1">Cur tam diuerso mortalia tramite pergant,</l>
                <l xml:id="d008l3" n="2">Haec in honore aeuum ducant feliciter, illa</l>
                <l xml:id="d008l4" n="3">In tenebris iaceant multo vexata labore,</l>
                <l xml:id="d008l5" n="4">Pieri pulchra, doce: tibi enim fas nosse Deorum</l>
                <l xml:id="d008l6" n="5">Consilia et rerum causas aperire latentes.</l>
                <l xml:id="d008l7" n="6">Sunt qui cuncta putent caeco contingere casu,</l>
                <l xml:id="d008l8" n="7">Nec mundum ratione regi, quod plurima cernunt</l>
                <l xml:id="d008l9" n="8">Indignis decorata bonis et plurima contra</l>
                <l xml:id="d008l10" n="9">Indignis agitata malis, discrimine nullo</l>
                <l xml:id="d008l11" n="10">Prudentes iustosque premi, regnare scelestos,</l>
                <l xml:id="d008l12" n="11">Virtuti vitium praeferri et templa cremari</l>
                <l xml:id="d008l13" n="12">Fulminibus, prodesse etiam sua crimina multis.</l>
                <l xml:id="d008l14" n="13">Talia quum fieri videant, pars maxima credunt</l>
                <l xml:id="d008l15" n="14">Aut non esse Deos aut illos spernere quicquid</l>
                <l xml:id="d008l16" n="15">In terris fiat, solique incumbere coelo.</l>
                <l xml:id="d008l17" n="16">Hinc temere incertoque aiunt ferri omnia casu.</l>
                <l xml:id="d008l18" n="17">Ast aliqui tibi dant regimen, Fortuna, vocantque</l>
                <l xml:id="d008l19" n="18">Te dominam rerum mortalia sceptra tenentem,</l>
                <l xml:id="d008l20" n="19">Instabilique rota versantem cuncta proterue;</l>
                <l xml:id="d008l21" n="20">Erexitque aras tibi quondam ignara vetustas,</l>
                <l xml:id="d008l22" n="21">Et cecidit votiua tuis saepe hostia sacris.</l>
                <l xml:id="d008l23" n="22">Non desunt quoque qui committant omnia fatis,</l>
                <l xml:id="d008l24" n="23">Et credant certis fatorum legibus orbem</l>
                <l xml:id="d008l25" n="24">Disponi atque regi, aeterno stabilique putantes</l>
                <l xml:id="d008l26" n="25">Ordine, ceu choreas et pompas, cuncta moueri,</l>
                <l xml:id="d008l27" n="26">Cuique suas partes tribui, ac si fabula agatur,</l>
                <l xml:id="d008l28" n="27">Quas implere opus est, dum totum transigat aeuum.</l>
                <l xml:id="d008l29" n="28">Vtilis est certe et pulcherrima, difficilisque</l>
                <l xml:id="d008l30" n="29">Quaestio nec nostris praetermittenda Camoenis.</l>
                <l xml:id="d008l31" n="30">Nunc igitur primum dicamus, quod sine causa</l>
                <l xml:id="d008l32" n="31">Esse potest nihil aut fieri, sed causa necesse est</l>
                <l xml:id="d008l33" n="32">Vt sub effectu distet diuersaque res sit;</l>
                <l xml:id="d008l34" n="33">Quandoquidem nil se gignit, nil prouenit a se,</l>
                <l xml:id="d008l35" n="34">Nilque sui causa esse potest. Ergo infinitus</l>
                <l xml:id="d008l36" n="35">In causis processus erit? minime; sed oportet</l>
                <l xml:id="d008l37" n="36">Nimirum esse aliquid primum, a quo maximus ordo</l>
                <l xml:id="d008l38" n="37">Causarum incipiat, qui a summo tendit ad imum.</l>
                <l xml:id="d008l39" n="38">Hanc igitur seriem causarum dicimus esse</l>
                <l xml:id="d008l40" n="39">Fatum; quod Deus ipse semel quasi fatus, ut ista</l>
                <l xml:id="d008l41" n="40">Omnia sic fierent, decreuit lege perenni.</l>
                <l xml:id="d008l42" n="41">Sed quo quaeque magis causa est contermina primae,</l>
                <l xml:id="d008l43" n="42">Et vicina, hoc est aliis mage digna potensque,</l>
                <l xml:id="d008l44" n="43">Subiectasque sibi mouet ac dominatur eisdem.</l>
                <l xml:id="d008l45" n="44">Ens primum causa est et non effectus; at imum</l>
                <l xml:id="d008l46" n="45">Effectus tantum debet, non causa vocari.</l>
                <l xml:id="d008l47" n="46">Quae media existunt, his nomen adhaeret utrumque.</l>
                <l xml:id="d008l48" n="47">Quod si causarum non esset nexus et ordo</l>
                <l xml:id="d008l49" n="48">Perpetuus, si alia ex alia non pendeat, ac si</l>
                <l xml:id="d008l50" n="49">A summo iunctis nodis ducatur Olympo</l>
                <l xml:id="d008l51" n="50">Longa catena, usque ad nigri regna infima Ditis,</l>
                <l xml:id="d008l52" n="51">Quod dictu absurdum est, plura uno prima dabuntur</l>
                <l xml:id="d008l53" n="52">Principia, et causae primae multae inuenientur.</l>
                <l xml:id="d008l54" n="53">Tunc discordabunt inter se ac magna ciebunt</l>
                <l xml:id="d008l55" n="54">Praelia tot reges, quia regni summa potestas</l>
                <l xml:id="d008l56" n="55">Non patitur plures; sic mundus non erit unus</l>
                <l xml:id="d008l57" n="56">Nec pulcher; namque est ordo pulcherrima rerum.</l>
                <l xml:id="d008l58" n="57">Sed dicet fortasse aliquis, descendere ab uno</l>
                <l xml:id="d008l59" n="58">Principio rerum summo plures simul inter</l>
                <l xml:id="d008l60" n="59">Sese distinctas causas, ut solis ab orbe</l>
                <l xml:id="d008l61" n="60">Plures emanant radii discrimine quodam</l>
                <l xml:id="d008l62" n="61">Disiuncti, quorum non hic dependet ab illo,</l>
                <l xml:id="d008l63" n="62">Sed pariter cuncti a fonte egrediuntur eodem;</l>
                <l xml:id="d008l64" n="63">Sic non esse opus ut pugnent seseque vicissim</l>
                <l xml:id="d008l65" n="64">Impediant; siquidem via non est omnibus una.</l>
                <l xml:id="d008l66" n="65">Non modus hic malus est, non haec sententia multum</l>
                <l xml:id="d008l67" n="66">Displicet, at forsan vera est; tamen aspiciamus</l>
                <l xml:id="d008l68" n="67">Interius, procul excussis a mente tenebris.</l>
                <l xml:id="d008l69" n="68">Quippe humana nequit mens lucem attingere veri</l>
                <l xml:id="d008l70" n="69">Tam cito, tam facile et falli solet ipsa frequenter.</l>
                <l xml:id="d008l71" n="70">Hinc tam diuersae sectae et contraria dicta.</l>
                <l xml:id="d008l72" n="71">Hic ait, ille negat; propria est ita opinio nobis,</l>
                <l xml:id="d008l73" n="72">Vt Diuis ratio: certi mortalibus est nil.</l>
                <l xml:id="d008l74" n="73">Ergo si plures causae sunt immediate</l>
                <l xml:id="d008l75" n="74">A prima (ut dictum est) quaero an sit quaelibet aeque</l>
                <l xml:id="d008l76" n="75">Perfecta; haud ullus tunc ordo patebit in illis.</l>
                <l xml:id="d008l77" n="76">Namque ubi nil primum, et nullus gradus aut discrimen</l>
                <l xml:id="d008l78" n="77">Cernitur, ordo illic poterit quoque nullus haberi.</l>
                <l xml:id="d008l79" n="78">In quouis genere inuenies primum, mediumque,</l>
                <l xml:id="d008l80" n="79">Nec non postremum: genus est absque ordine nullum.</l>
                <l xml:id="d008l81" n="80">At si non aeque perfecta est quaelibet, ergo</l>
                <l xml:id="d008l82" n="81">Imperfectum aliquid Deus efficit? hoc mihi dictu</l>
                <l xml:id="d008l83" n="82">Difficile est: aliis possum concedere causis.</l>
                <l xml:id="d008l84" n="83">Quare unus primae causae tribuatur et idem</l>
                <l xml:id="d008l85" n="84">Optimus, atque omni perfectus parte putetur</l>
                <l xml:id="d008l86" n="85">Effectus: reliquas autem, quo quaeque recedit</l>
                <l xml:id="d008l87" n="86">A prima magis, hoc plures, minus at perfectos</l>
                <l xml:id="d008l88" n="87">Crediderim facere; ut plures quoque gignere fructus</l>
                <l xml:id="d008l89" n="88">Arbor non bona consueuit, sed deteriores.</l>
                <l xml:id="d008l90" n="89">Semper plura bonis mala sunt et tristia laetis.</l>
                <l xml:id="d008l91" n="90">Verum inter causas quo quaeque potentior atque</l>
                <l xml:id="d008l92" n="91">Altior est, hoc et vitae et rationis habet plus,</l>
                <l xml:id="d008l93" n="92">Simpliciorque eadem, magis et substantia pura est.</l>
                <l xml:id="d008l94" n="93">Inferior contra quaecumque est debiliorque,</l>
                <l xml:id="d008l95" n="94">Possidet illa minus vitae, minus et rationis,</l>
                <l xml:id="d008l96" n="95">Sed concreta magis, magis a substantia abhorrens.</l>
                <l xml:id="d008l97" n="96">Quod patet in terris ubi paruo tempore durant</l>
                <l xml:id="d008l98" n="97">Omnia, ubi ratio apparet vix ulla, ubi purum</l>
                <l xml:id="d008l99" n="98">Nil est, sed multis ex rebus omnia constant.</l>
                <l xml:id="d008l100" n="99">Mista et composita in terris sunt cuncta, videri</l>
                <l xml:id="d008l101" n="100">Vt nusquam possit substantia; quin nihil ipsa</l>
                <l xml:id="d008l102" n="101">Penditur hic, solis honor obtingentibus illi est;</l>
                <l xml:id="d008l103" n="102">Conditur illa intus caecis abstrusa latebris.</l>
                <l xml:id="d008l104" n="103">Hinc est quod pluris bona corporis ac fortunae</l>
                <l xml:id="d008l105" n="104">Fiunt quam virtus animi; substantia namque est</l>
                <l xml:id="d008l106" n="105">Ferme hominis virtus; at in hoc substantia mundo</l>
                <l xml:id="d008l107" n="106">Exulat; illi etenim patria et domus et sua sedes</l>
                <l xml:id="d008l108" n="107">Coelum: ubi habet fidos comites verumque bonumque.</l>
                <l xml:id="d008l109" n="108">Hoc igitur pacto ex causis contexitur orbis,</l>
                <l xml:id="d008l110" n="109">(Vt dictum est) seruans aeterno foedere cuncta;</l>
                <l xml:id="d008l111" n="110">Nec talem, nisi forte Deus, soluisse catenam</l>
                <l xml:id="d008l112" n="111">Vlla potest vis, aut series immensa dierum.</l>
                <l xml:id="d008l113" n="112">Ex his quicquid erit vel nunc est vel fuit olim,</l>
                <l xml:id="d008l114" n="113">Exoritur causis, vires quibus omnibus ipse</l>
                <l xml:id="d008l115" n="114">Rex superum, certis metis et tempore certo</l>
                <l xml:id="d008l116" n="115">Constituit certisque modis procedere iussit.</l>
                <l xml:id="d008l117" n="116">Atqui non nescire opus est, concurrere plures</l>
                <l xml:id="d008l118" n="117">Interdum causas, ut quicquam fiat ab illis.</l>
                <l xml:id="d008l119" n="118">Contingit tamen haud temere hic concursus, et ista</l>
                <l xml:id="d008l120" n="119">Mistio causarum; sed fatorum ordine certo</l>
                <l xml:id="d008l121" n="120">Cuncta meant; certis subiecit legibus omnia</l>
                <l xml:id="d008l122" n="121">Omnipotens ille astriferi faber amphitheatri,</l>
                <l xml:id="d008l123" n="122">Mensuramque dedit rebus, quascumque creauit.</l>
                <l xml:id="d008l124" n="123">Quare non verum est quod nonnulli asseruere,</l>
                <l xml:id="d008l125" n="124">Esse nihil certi in rebus, contingere casu</l>
                <l xml:id="d008l126" n="125">Omnia, nec curare Deum mortalia quemquam.</l>
                <l xml:id="d008l127" n="126">Errant nimirum quibus haec sententia adhaesit,</l>
                <l xml:id="d008l128" n="127">Quandoquidem casus nihil est, nisi opinio quaedam</l>
                <l xml:id="d008l129" n="128">Futilis, haud multum distans ab imagine somni;</l>
                <l xml:id="d008l130" n="129">Quicquid Aristoteles vel quiuis dicat, eorum</l>
                <l xml:id="d008l131" n="130">Dicta nihil moror, a vero quum forte recedunt.</l>
                <l xml:id="d008l132" n="131">Saepe graues magnosque viros famaque verendos</l>
                <l xml:id="d008l133" n="132">Errare et labi contingit, plurima secum</l>
                <l xml:id="d008l134" n="133">Ingenia in tenebras consuerunt nominis alti</l>
                <l xml:id="d008l135" n="134">Autores, ubi conniuent, deducere easdem;</l>
                <l xml:id="d008l136" n="135">Tantum exempla valent, adeo est imitabilis error.</l>
                <l xml:id="d008l137" n="136">Nemo putet sibi me addictum. Mihi flectere mentem</l>
                <l xml:id="d008l138" n="137">Sola solet ratio, ratio dux fida sophorum est;</l>
                <l xml:id="d008l139" n="138">Hanc scrutator amet veri, imprimisque sequatur.</l>
                <l xml:id="d008l140" n="139">Quod vero casus nil sit, me credere cogit</l>
                <l xml:id="d008l141" n="140">Ipsa rata atque potens ratio. Nam si omnia certis</l>
                <l xml:id="d008l142" n="141">(Vt dictum est) causis, certo ordine, tempore certo</l>
                <l xml:id="d008l143" n="142">Supremi iussu rectoris progrediuntur,</l>
                <l xml:id="d008l144" n="143">Quo sit perfectus mundus, ne noxius error</l>
                <l xml:id="d008l145" n="144">Tantum soluat opus, quam sedem casus habebit</l>
                <l xml:id="d008l146" n="145">Ambiguus, varius, Vertumnum et Protea vincens?</l>
                <l xml:id="d008l147" n="146">Vt vacuum, sic et casum natura recusat.</l>
                <l xml:id="d008l148" n="147">Incertum in mundo nihil est, sunt omnia certa,</l>
                <l xml:id="d008l149" n="148">Ipse Deus, natura, aether, elementa et ab illis</l>
                <l xml:id="d008l150" n="149">Quicquid vel factum est vel fit vel fiet in aeuum.</l>
                <l xml:id="d008l151" n="150">At si quid foret incertum, non omnia certe</l>
                <l xml:id="d008l152" n="151">Mens sciret diuina, aliquis cadet error in illam;</l>
                <l xml:id="d008l153" n="152">Quod dictu absurdum est. Nam qui facit omnia nouit</l>
                <l xml:id="d008l154" n="153">Omnia nilque potest ipsum ulla ex parte latere.</l>
                <l xml:id="d008l155" n="154">Quanquam aliqui dicunt, quod si mortalia nosset</l>
                <l xml:id="d008l156" n="155">Aetherei mens illa patris, vilesceret. Atqui</l>
                <l xml:id="d008l157" n="156">Errant; namque malus nemo est, quia non bona nouit,</l>
                <l xml:id="d008l158" n="157">Nec vilis, quia non pretiosa intelligit; albus</l>
                <l xml:id="d008l159" n="158">Non fit proinde aliquis, quod rem bene percipit albam;</l>
                <l xml:id="d008l160" n="159">Nec sol deterior, quoties illustrat iniquos;</l>
                <l xml:id="d008l161" n="160">Nec quia forte lutum radiis ferit, est ideo ipse</l>
                <l xml:id="d008l162" n="161">Foedus; non sordet lumen, quum sordida tangit.</l>
                <l xml:id="d008l163" n="162">Sic non vilescit quum vilia forte capit mens:</l>
                <l xml:id="d008l164" n="163">Imo decet nouisse malum, at fecisse nefandum est.</l>
                <l xml:id="d008l165" n="164">Ergo Deus nil ignorat, scitque omnia quae sunt</l>
                <l xml:id="d008l166" n="165">Quaeque fuere olim, et quae mox ventura supersunt;</l>
                <l xml:id="d008l167" n="166">Quae nisi certa forent, sciri non posse fatendum est,</l>
                <l xml:id="d008l168" n="167">De certis etenim tantum ipsa scientia habetur.</l>
                <l xml:id="d008l169" n="168">Quinetiam vates, referunt si quando futura,</l>
                <l xml:id="d008l170" n="169">Praedicunt certosque dies et nomina rerum</l>
                <l xml:id="d008l171" n="170">Certa canunt; quod non fieret, nisi quaeque futura</l>
                <l xml:id="d008l172" n="171">Certa forent, veluti quae sunt, quae et praeterierunt.</l>
                <l xml:id="d008l173" n="172">Attamen hic fieri casu nonnulla videntur;</l>
                <l xml:id="d008l174" n="173">Vt si imbrex deiecta alto de culmine tecti</l>
                <l xml:id="d008l175" n="174">Vi Boreae quemquam feriat vel siquis opertos</l>
                <l xml:id="d008l176" n="175">Thesauros reperit, puteum dum defodit alte;</l>
                <l xml:id="d008l177" n="176">Talia nimirum casu contingere vulgus</l>
                <l xml:id="d008l178" n="177">Autumat. Ast eadem non est sententia nobis.</l>
                <l xml:id="d008l179" n="178">Nam, licet eueniant praeter spem talia multa</l>
                <l xml:id="d008l180" n="179">Incertis nobis atque imprudentibus, ergo</l>
                <l xml:id="d008l181" n="180">Propterea in rebus debemus ponere casum?</l>
                <l xml:id="d008l182" n="181">Nostrum scire quidem aut nescire nihil variat res.</l>
                <l xml:id="d008l183" n="182">Non est proinde ignis calidus, nix alba, nitens sol,</l>
                <l xml:id="d008l184" n="183">Quod scimus sic esse; immo magis ordine verso</l>
                <l xml:id="d008l185" n="184">Nascitur ex ipsis humana scientia rebus;</l>
                <l xml:id="d008l186" n="185">Atque ideo scimus sic esse, quod ipsa ita res est;</l>
                <l xml:id="d008l187" n="186">Et mens nostra potest falli, non res; ego de re</l>
                <l xml:id="d008l188" n="187">Nunc loquor et quaero an casus dominetur in illam.</l>
                <l xml:id="d008l189" n="188">Nec mihi nunc curae est fieri rem necne sciamus.</l>
                <l xml:id="d008l190" n="189">In nobis igitur tantum, non rebus in ipsis</l>
                <l xml:id="d008l191" n="190">Est casus: quoniam fieri casu illa putamus,</l>
                <l xml:id="d008l192" n="191">Quorum causa latet nos ipsis cognita Diuis.</l>
                <l xml:id="d008l193" n="192">Omnia certa igitur; nam motu semper eodem</l>
                <l xml:id="d008l194" n="193">Versatur coelum atque eadem nascuntur eisdem</l>
                <l xml:id="d008l195" n="194">Seminibus semper semperque elementa tenorem</l>
                <l xml:id="d008l196" n="195">Ipsa suum seruant; et partes annus easdem</l>
                <l xml:id="d008l197" n="196">Semper habet; siquidem post ver feruentior aestas</l>
                <l xml:id="d008l198" n="197">Extemplo subit, hanc pomis comitatus et vuis</l>
                <l xml:id="d008l199" n="198">Autumnus sequitur, post quem sua frigora secum</l>
                <l xml:id="d008l200" n="199">Ducit hiems, gelidisque Aquilonibus omnia torpent.</l>
                <l xml:id="d008l201" n="200">Non herbae mutant vires; animalia semper</l>
                <l xml:id="d008l202" n="201">Ex iisdem constant membris et moribus iisdem.</l>
                <l xml:id="d008l203" n="202">Nec fieri aut errore aut casu monstra putandum,</l>
                <l xml:id="d008l204" n="203">Quum certas habeant causas, ut tristia monstrent;</l>
                <l xml:id="d008l205" n="204">Vnde illis nomen, quare et portenta vocantur.</l>
                <l xml:id="d008l206" n="205">Sponte sua haec natura facit, quae saepe iocatur</l>
                <l xml:id="d008l207" n="206">Informes edens partus, ludicra creando;</l>
                <l xml:id="d008l208" n="207">Vt pictor, qui causa animi quandoque figuras</l>
                <l xml:id="d008l209" n="208">(Sit licet ipse opifex bonus egregiusque magister)</l>
                <l xml:id="d008l210" n="209">Gibbosas, naso ingenti, labroque tumenti,</l>
                <l xml:id="d008l211" n="210">Pingit, digna satis vano spectacula vulgo.</l>
                <l xml:id="d008l212" n="211">Ergo cuncta modo quum fiant semper eodem,</l>
                <l xml:id="d008l213" n="212">Rarus et instabilis casus nil iuris in orbe</l>
                <l xml:id="d008l214" n="213">Prorsus habet, quem summa Dei sapientia torquet;</l>
                <l xml:id="d008l215" n="214">Vt facile agnoscet qui, quam miro ordine, quamque</l>
                <l xml:id="d008l216" n="215">Perpetuo, quam concinne et bene machina mundi</l>
                <l xml:id="d008l217" n="216">Condita sit, secum reputet, quam membra animantum</l>
                <l xml:id="d008l218" n="217">Sint propriis aptisque locis disposta, suisque</l>
                <l xml:id="d008l219" n="218">Vtilia officiis et conuenientia pulchre,</l>
                <l xml:id="d008l220" n="219">Quam nihil incassum faciat natura Deusque.</l>
                <l xml:id="d008l221" n="220">Qui secum haec reputat, non casu, sed ratione,</l>
                <l xml:id="d008l222" n="221">Consilio iussuque Dei fieri omnia dicet.</l>
                <l xml:id="d008l223" n="222">Sed numquid fortuna regit mortalia, sicut</l>
                <l xml:id="d008l224" n="223">Non pauci credunt? pulchrum et laudabile scitu est</l>
                <l xml:id="d008l225" n="224">Hoc quoque; quare animi vires huc flectere oportet.</l>
                <l xml:id="d008l226" n="225">Ipsa tamen fortuna prius cognoscere quid sit,</l>
                <l xml:id="d008l227" n="226">Est operae pretium. Hanc prisci coluere, putantes</l>
                <l xml:id="d008l228" n="227">Esse Deam quandam terris, coeloque potentem;</l>
                <l xml:id="d008l229" n="228">Atque illi struxere aras et vota tulere.</l>
                <l xml:id="d008l230" n="229">Ast ego non reor esse Deam, nec coelicolarum</l>
                <l xml:id="d008l231" n="230">Foemina vel mas est quisquam. Nam sexus ab illis</l>
                <l xml:id="d008l232" n="231">Prorsus abest; nec gignuntur nec morte teruntur,</l>
                <l xml:id="d008l233" n="232">Vt quidam cecinere olim, fortasse putantes</l>
                <l xml:id="d008l234" n="233">Esse Deos nostri similes. O pectora caeca!</l>
                <l xml:id="d008l235" n="234">O capita Anticyrae succis curanda meracis!</l>
                <l xml:id="d008l236" n="235">Creditis esse Deos, ut nos? thalamosque Dearum</l>
                <l xml:id="d008l237" n="236">Ingressos blando compressu gignere prolem?</l>
                <l xml:id="d008l238" n="237">Ergo Deum quendam potius dicamus, et imum</l>
                <l xml:id="d008l239" n="238">Degeneremque ideo terrae pelagique tenentem</l>
                <l xml:id="d008l240" n="239">Vilia regna, ubi tot sunt crimina totque dolores,</l>
                <l xml:id="d008l241" n="240">Tot pestes, ubi nil tutum; namque insidiarum</l>
                <l xml:id="d008l242" n="241">Omnia sunt plena et fraudum; Deus iste vocatur</l>
                <l xml:id="d008l243" n="242">A Christo et Paulo princeps mundi huius; eundem</l>
                <l xml:id="d008l244" n="243">Laurigeri appellant Ditem ac Plutona poetae,</l>
                <l xml:id="d008l245" n="244">Qui stultis fauet atque malis, insontibus asper.</l>
                <l xml:id="d008l246" n="245">Haec domus, haec sedes, haec tali digna tyranno</l>
                <l xml:id="d008l247" n="246">Regia, quem vulgo Fortunam dicimus. Atqui</l>
                <l xml:id="d008l248" n="247">Omne malum est infra lunam: nox atra, procellae</l>
                <l xml:id="d008l249" n="248">Terribiles, frigus, calor, importuna senectus,</l>
                <l xml:id="d008l250" n="249">Pauperies malesuada, labor, dolor, improbitas, mors</l>
                <l xml:id="d008l251" n="250">Supra autem lunam lucis sunt omnia plena,</l>
                <l xml:id="d008l252" n="251">Nec non laetitiae et pacis; non tempus et error</l>
                <l xml:id="d008l253" n="252">Et mors et senium est illic et inutile quicquam.</l>
                <l xml:id="d008l254" n="253">Felix, o nimium felix, cui sedibus illis</l>
                <l xml:id="d008l255" n="254">Tam pulchris et tam iucundis, tamque beatis</l>
                <l xml:id="d008l256" n="255">Viuere concessum est supremi munere Regis!</l>
                <l xml:id="d008l257" n="256">Caeterum opinantur quidam plenum esse Deorum</l>
                <l xml:id="d008l258" n="257">Mundum hunc et multos ipsorum degere vitam</l>
                <l xml:id="d008l259" n="258">Aeris in campis latis, quos daemonas Argi</l>
                <l xml:id="d008l260" n="259">Indigitant, curamque hominum gerere atque animantum</l>
                <l xml:id="d008l261" n="260">Quotquot alit tellus et nauifraga Amphitrite,</l>
                <l xml:id="d008l262" n="261">Arbitrioque suo bona vel mala tradere, honores,</l>
                <l xml:id="d008l263" n="262">Gaudia, diuitias atque his contraria. Quare</l>
                <l xml:id="d008l264" n="263">Grande operae pretium est, illis utcumque placere,</l>
                <l xml:id="d008l265" n="264">Quod fieri et sacris et carmine et arte magorum</l>
                <l xml:id="d008l266" n="265">Censent nonnulli ac nobis (modo rite vocentur)</l>
                <l xml:id="d008l267" n="266">Apparere aiunt nostrisque adsistere votis,</l>
                <l xml:id="d008l268" n="267">Nilque homini melius contingere posse, nihilque</l>
                <l xml:id="d008l269" n="268">Dulcius in vita quam conuersarier istis</l>
                <l xml:id="d008l270" n="269">Cum Diis, praesentes affari, audire loquentes;</l>
                <l xml:id="d008l271" n="270">Quod certe paucis mortalibus arbitror esse</l>
                <l xml:id="d008l272" n="271">Concessum: iustis tamen et qui desidiosae</l>
                <l xml:id="d008l273" n="272">Illecebras carnis, lasciuaque gaudia temnunt,</l>
                <l xml:id="d008l274" n="273">Terrenasque abigunt curas, coelestia tantum</l>
                <l xml:id="d008l275" n="274">Mirantes, tantumque pium rectumque colentes.</l>
                <l xml:id="d008l276" n="275">Quanquam etiam sunt qui credant, hos daemonas inter</l>
                <l xml:id="d008l277" n="276">Esse malos quosdam, atque malis parere, coactos</l>
                <l xml:id="d008l278" n="277">Carminibus magicis, fierique hoc plurima pacto</l>
                <l xml:id="d008l279" n="278">Turpia. Nil moror hoc, nec nunc locus: ultima solis</l>
                <l xml:id="d008l280" n="279">Sidera, squammosis radiantia fratribus, istud</l>
                <l xml:id="d008l281" n="280">Forsitan expedient, ubi de Diis plurima dicam,</l>
                <l xml:id="d008l282" n="281">Si Deus ipse volet, qui nunc mihi carmina dictat.</l>
                <l xml:id="d008l283" n="282">Missa ergo haec faciamus. Ego vix credere possum,</l>
                <l xml:id="d008l284" n="283">Esse Deum quemquam prauum. Sapientia nunquam</l>
                <l xml:id="d008l285" n="284">Peccatum parit; at contra est inscitia mater</l>
                <l xml:id="d008l286" n="285">Erroris, culpae et sceleris. Mihi nemo videtur</l>
                <l xml:id="d008l287" n="286">Sponte malus; vult namque bonum sibi quaeque voluntas</l>
                <l xml:id="d008l288" n="287">Semper, iudicio nisi falso decipiatur.</l>
                <l xml:id="d008l289" n="288">At daemon sapit, id nomen si conuenit illi.</l>
                <l xml:id="d008l290" n="289">Verum utcumque sit, aut terras fortuna gubernet,</l>
                <l xml:id="d008l291" n="290">Daemones aut ipsi humanas moderentur habenas,</l>
                <l xml:id="d008l292" n="291">Nil extra fatum est, metiturque omnia summi</l>
                <l xml:id="d008l293" n="292">Mens Regis, cuius sine numine fit nihil usquam.</l>
                <l xml:id="d008l294" n="293">Sed dubium ex dictis oritur, nodusque profecto</l>
                <l xml:id="d008l295" n="294">Difficilis, qualem Alcides vix aut Macetum rex</l>
                <l xml:id="d008l296" n="295">Solueret; hoc multorum animi turbantur et haerent.</l>
                <l xml:id="d008l297" n="296">Nam si cuncta iubet fatum et fieri illa necesse est,</l>
                <l xml:id="d008l298" n="297">Libera non nobis, non Diis est ipsa voluntas,</l>
                <l xml:id="d008l299" n="298">Tollitur arbitrium prorsus, nec praemia virtus,</l>
                <l xml:id="d008l300" n="299">Nec poenas vitium (quod dictu est turpe) meretur.</l>
                <l xml:id="d008l301" n="300">De Diis non locus est nunc dicere; sed speculemur</l>
                <l xml:id="d008l302" n="301">De nobis quid sit, deque his quae subdita nostro</l>
                <l xml:id="d008l303" n="302">Sunt generi, et possunt humana luce videri.</l>
                <l xml:id="d008l304" n="303">Dico igitur quod in his, quae sub ditione locantur</l>
                <l xml:id="d008l305" n="304">Fortunae, nihil est sine fati numine nobis.</l>
                <l xml:id="d008l306" n="305">Diuitiae siquidem, solatia, gaudia, honores,</l>
                <l xml:id="d008l307" n="306">Imperia ex alto veniunt: nec nostra voluntas</l>
                <l xml:id="d008l308" n="307">Haec tribuit. Quis enim nollet sibi talia? sed nil</l>
                <l xml:id="d008l309" n="308">Velle iuuat, potiusque nocet, si fata repugnant.</l>
                <l xml:id="d008l310" n="309">Quam multi fatis inuitis tendere sursum</l>
                <l xml:id="d008l311" n="310">Conantur magis atque magis, sed ad ima recurrunt</l>
                <l xml:id="d008l312" n="311">Semper, et augescunt fato aduersante ruinae!</l>
                <l xml:id="d008l313" n="312">Contra illi, quibus astra fauent, ullo absque labore</l>
                <l xml:id="d008l314" n="313">Nec sperata quidem, sed sponte oblata frequenter</l>
                <l xml:id="d008l315" n="314">Commoda percipiunt; quorum Rhamnusia rete,</l>
                <l xml:id="d008l316" n="315">Dum stertunt, multo distentum pisce reducit.</l>
                <l xml:id="d008l317" n="316">En aliquos claro de patre ac diuite nasci</l>
                <l xml:id="d008l318" n="317">Cernimus, atque frui primo cum lacte repertis</l>
                <l xml:id="d008l319" n="318">Deliciis, et nutriri in fastigia rerum,</l>
                <l xml:id="d008l320" n="319">Vt praesint aliis, indigni saepe, regantque</l>
                <l xml:id="d008l321" n="320">Ipsi oculis capti luscos, viuantque licenter.</l>
                <l xml:id="d008l322" n="321">Ast aliqui obscuris miserisque parentibus orti,</l>
                <l xml:id="d008l323" n="322">In poenam et lacrimas, magnum cassumque laborem</l>
                <l xml:id="d008l324" n="323">Assidue tolerant, nullaque expellere possunt</l>
                <l xml:id="d008l325" n="324">Sedulitate famem, semperque in sordibus haerent.</l>
                <l xml:id="d008l326" n="325">Quis neget haec fatis contingere damna sinistris?</l>
                <l xml:id="d008l327" n="326">Sunt formosi, agiles, robusti corpore multi;</l>
                <l xml:id="d008l328" n="327">Multi etiam turpes, aegri, imbellesque creantur.</l>
                <l xml:id="d008l329" n="328">Vnde istud? numquid meritis aut crimine nostro,</l>
                <l xml:id="d008l330" n="329">Aut nostro arbitrio fieri dicemus? ab ipso</l>
                <l xml:id="d008l331" n="330">Nimirum haec veniunt mortalibus omnia fato.</l>
                <l xml:id="d008l332" n="331">Denique ius rerum nostrarum et corporis huius,</l>
                <l xml:id="d008l333" n="332">Fatum habet; est penes hoc etenim genus horaque mortis.</l>
                <l xml:id="d008l334" n="333">Hic laqueo, hic ferro, hic flammis, hic frigore, hic undis,</l>
                <l xml:id="d008l335" n="334">Ille fame, ille cibo moritur; multique dolore,</l>
                <l xml:id="d008l336" n="335">Aut morbo aut casu intereunt senioue fatiscunt.</l>
                <l xml:id="d008l337" n="336">Certa dies leti est cunctis, discrimina nulla</l>
                <l xml:id="d008l338" n="337">Aetatis; nec fas viuendo excedere metas,</l>
                <l xml:id="d008l339" n="338">Praescripsit tetrici quas cuique potentia fusi.</l>
                <l xml:id="d008l340" n="339">Sic periit scirpo magni laudator Achillis.</l>
                <l xml:id="d008l341" n="340">Sic olim, dum Trinacriis spatiatur in oris</l>
                <l xml:id="d008l342" n="341">Aeschylus, occubuit valido testudinis ictu.</l>
                <l xml:id="d008l343" n="342">Sic passae, Anacreon, te granum perdidit vuae.</l>
                <l xml:id="d008l344" n="343">Heu quot habet mors saeua vias artesque nocendi!</l>
                <l xml:id="d008l345" n="344">Quo magis esse procul credis, magis imminet. Vnde</l>
                <l xml:id="d008l346" n="345">Certius est quam mors, quam mors incertius est nil.</l>
                <l xml:id="d008l347" n="346">Nonnulli tamen, astrorum qui noscere vires,</l>
                <l xml:id="d008l348" n="347">Et magni secreta poli pertingere possunt,</l>
                <l xml:id="d008l349" n="348">Fatidici vates etiam, qui, numine pleni</l>
                <l xml:id="d008l350" n="349">Nescio quo, ventura vident, praedicere mortis</l>
                <l xml:id="d008l351" n="350">Saepe solent genus atque diem, quia certa futuri</l>
                <l xml:id="d008l352" n="351">Natura est veluti praesentis praeteritique:</l>
                <l xml:id="d008l353" n="352">Certa (inquam) in causa prima causisque secundis,</l>
                <l xml:id="d008l354" n="353">Quae nexu longo a prima extenduntur ad imam.</l>
                <l xml:id="d008l355" n="354">Ast animi quae sunt bona vel mala numquid ab ipso</l>
                <l xml:id="d008l356" n="355">Proueniunt fato? ingenium ac doctrina videntur</l>
                <l xml:id="d008l357" n="356">Hinc manare: etenim poterit quis discere, si non</l>
                <l xml:id="d008l358" n="357">Polleat ingenio ac vires natura ministret,</l>
                <l xml:id="d008l359" n="358">Si fortuna obstet vel prauo corpore languor?</l>
                <l xml:id="d008l360" n="359">Hic rhetor, sophus ille, alius mysteria Diuum,</l>
                <l xml:id="d008l361" n="360">Sidereasue plagas quaerit; sunt et quibus unda</l>
                <l xml:id="d008l362" n="361">Castaliae vili cum paupertate bibatur,</l>
                <l xml:id="d008l363" n="362">Et placeat cognata fami dulcissima fama.</l>
                <l xml:id="d008l364" n="363">Haec studia unde fluunt? a rerum praeside fato.</l>
                <l xml:id="d008l365" n="364">Hinc omnes artes et munia diffunduntur.</l>
                <l xml:id="d008l366" n="365">Diuersis etenim gaudet natura ministris,</l>
                <l xml:id="d008l367" n="366">Vt fieri diuersa queant ornantia terras;</l>
                <l xml:id="d008l368" n="367">Nec patitur cunctos ad eandem currere metam,</l>
                <l xml:id="d008l369" n="368">Sed varias iubet ire vias variosque labores</l>
                <l xml:id="d008l370" n="369">Suscipere, ut vario cultu sit pulchrior orbis.</l>
                <l xml:id="d008l371" n="370">An vero mores fatum vel nostra voluntas</l>
                <l xml:id="d008l372" n="371">In nobis pariat, permagni inquirere refert;</l>
                <l xml:id="d008l373" n="372">Nec paruus labor est hac in re tangere verum.</l>
                <l xml:id="d008l374" n="373">Arbitrii certe remanet quota portio nostri?</l>
                <l xml:id="d008l375" n="374">Actum est de nobis, libertas prorsus ademta est</l>
                <l xml:id="d008l376" n="375">Humano generi, si fati summa potestas</l>
                <l xml:id="d008l377" n="376">Esse malos cogat nos inuitique trahamur</l>
                <l xml:id="d008l378" n="377">In scelus et nulla liceat ratione reniti.</l>
                <l xml:id="d008l379" n="378">Quare operae pretium est huc totam intendere mentem,</l>
                <l xml:id="d008l380" n="379">Et, quantum Deus ipse sinit, verum excutiamus.</l>
                <l xml:id="d008l381" n="380">Principio arbitrium quid sit nos dicere oportet.</l>
                <l xml:id="d008l382" n="381">Arbitrium est, homini data libera et ampla potestas</l>
                <l xml:id="d008l383" n="382">Ab Ioue, quae libeant iusta aut iniusta sequendi;</l>
                <l xml:id="d008l384" n="383">Non ideo tamen ut peccet virtute relicta,</l>
                <l xml:id="d008l385" n="384">Sed contra, ut vitium vitans incumbat honesto.</l>
                <l xml:id="d008l386" n="385">Nam malefacta nocent, laudem benefacta merentur.</l>
                <l xml:id="d008l387" n="386">Quaerendum ulterius, numquid sit in omnibus aeque</l>
                <l xml:id="d008l388" n="387">Arbitrium? numquid quocumque in tempore duret?</l>
                <l xml:id="d008l389" n="388">Non certe in pueris, nec in illis esse videtur</l>
                <l xml:id="d008l390" n="389">Quos animi vehemens nimium vel corporis angit</l>
                <l xml:id="d008l391" n="390">Morbus, vel quorum sopor occupat altus ocellos:</l>
                <l xml:id="d008l392" n="391">Quandoquidem somnus mortis perhibetur imago.</l>
                <l xml:id="d008l393" n="392">Quare si verum subtili indagine quaeras,</l>
                <l xml:id="d008l394" n="393">Inuenies paucos inter tot millia, qui se</l>
                <l xml:id="d008l395" n="394">Arbitrio moueant et libertate fruantur.</l>
                <l xml:id="d008l396" n="395">Aetatis culpam mitto, puerilibus annis</l>
                <l xml:id="d008l397" n="396">Ignosco, et veniam damus his quoque lumina quorum</l>
                <l xml:id="d008l398" n="397">Letheus pressit sopor aut quos feruida torret</l>
                <l xml:id="d008l399" n="398">Febris vel morbi stimulat vis durius aequo.</l>
                <l xml:id="d008l400" n="399">Magna quidem turba haec; sed longe maior eorum</l>
                <l xml:id="d008l401" n="400">Longe et deterior quorum mens oblita foedis</l>
                <l xml:id="d008l402" n="401">Criminibus, morbisque animi labefacta recedit</l>
                <l xml:id="d008l403" n="402">A ratione procul rectoque a tramite vitae.</l>
                <l xml:id="d008l404" n="403">Numquid habent isti arbitrium? aut dicenda voluntas</l>
                <l xml:id="d008l405" n="404">Libera in his? nempe ambiguum est, multique negarunt.</l>
                <l xml:id="d008l406" n="405">Vnde aduertendum, quod liber solus haberi</l>
                <l xml:id="d008l407" n="406">Debet qui recta regitur ratione, nec ullo</l>
                <l xml:id="d008l408" n="407">Vincitur affectu, nec ventorum impete vasto</l>
                <l xml:id="d008l409" n="408">Fertur in undifragos scopulos, sed fortiter obstat,</l>
                <l xml:id="d008l410" n="409">Intrepidusque haeret clauo portumque capessit.</l>
                <l xml:id="d008l411" n="410">Recte igitur quidam, liber solus sapiens est,</l>
                <l xml:id="d008l412" n="411">Dixere. Hic etenim solus ratione magistra</l>
                <l xml:id="d008l413" n="412">Castigat motus animi sensumque rebellem:</l>
                <l xml:id="d008l414" n="413">Caetera turba nequit facere hoc. Cur? an Deus illis</l>
                <l xml:id="d008l415" n="414">Non dedit arbitrium? ratio est ubicumque profecto</l>
                <l xml:id="d008l416" n="415">Est ibi et arbitrium; semperque haec iuncta cohaerent</l>
                <l xml:id="d008l417" n="416">Atque ideo pecudes, quoniam ratione carere</l>
                <l xml:id="d008l418" n="417">Creduntur, nullum arbitrium dicuntur habere.</l>
                <l xml:id="d008l419" n="418">Ast hominum cuiuis ratio data fertur; in ipsis</l>
                <l xml:id="d008l420" n="419">Omnibus idcirco arbitrium quoque creditur esse.</l>
                <l xml:id="d008l421" n="420">Est autem ratio lumen quoddam, atque animi vis,</l>
                <l xml:id="d008l422" n="421">Qua curuum a recto secernimus, atque ab honesto</l>
                <l xml:id="d008l423" n="422">Turpe, oculusque solet mentis quandoque vocari;</l>
                <l xml:id="d008l424" n="423">Qualem oculum fortasse tibi, Polypheme, fuisse</l>
                <l xml:id="d008l425" n="424">Significant vates, quo lactea membra videbas</l>
                <l xml:id="d008l426" n="425">Dilectae liquido ludentis in aequore nymphae.</l>
                <l xml:id="d008l427" n="426">Sed malus heu! malus hunc urenti stipite Vlysses,</l>
                <l xml:id="d008l428" n="427">(Quis poterit cauisse malos?) extinxit et ora,</l>
                <l xml:id="d008l429" n="428">Ora prius formosa suo spoliauit honore.</l>
                <l xml:id="d008l430" n="429">Qualem oculum Lynceus habuit quoque, nubila solus</l>
                <l xml:id="d008l431" n="430">Qui penetrans visu noctem vincebat opacam.</l>
                <l xml:id="d008l432" n="431">Hunc igitur cunctis oculum mortalibus aeque</l>
                <l xml:id="d008l433" n="432">Distribuit figuli sapientia summa Promethei.</l>
                <l xml:id="d008l434" n="433">Sed pauci utuntur, pauci quos aequus amauit</l>
                <l xml:id="d008l435" n="434">Iuppiter. Hinc tantae errorum scelerumque scatebrae.</l>
                <l xml:id="d008l436" n="435">Nam si omnes rationis iter sequerentur ad unguem,</l>
                <l xml:id="d008l437" n="436">Pax foret in terris aeterna et Martius ensis</l>
                <l xml:id="d008l438" n="437">Non tantas passim clades, tantosque cieret</l>
                <l xml:id="d008l439" n="438">Heu! fletus starentque suis cum moenibus urbes;</l>
                <l xml:id="d008l440" n="439">Armaque, tartareis primum conflata caminis,</l>
                <l xml:id="d008l441" n="440">Et primum Stygiis inuenta sororibus, agros</l>
                <l xml:id="d008l442" n="441">Excolerent, rigidi mutata ligonis in usum;</l>
                <l xml:id="d008l443" n="442">Tunc et apes et ruris opes pecudesque beatis</l>
                <l xml:id="d008l444" n="443">Agricolis large affluerent ac secla redirent</l>
                <l xml:id="d008l445" n="444">Aurea et una domus Diuosque hominesque teneret,</l>
                <l xml:id="d008l446" n="445">Seque oculis nostris paterentur numina cerni.</l>
                <l xml:id="d008l447" n="446">Cur autem pauci utantur ratione, sequentes</l>
                <l xml:id="d008l448" n="447">Auia et arbitrium nullum videantur habere,</l>
                <l xml:id="d008l449" n="448">Viuentes pecudum ritu, pro viribus edam.</l>
                <l xml:id="d008l450" n="449">Est quiddam in nobis diuinum mensque vocatur</l>
                <l xml:id="d008l451" n="450">Ac ratio; id capite in summo natura locauit,</l>
                <l xml:id="d008l452" n="451">Atque illi voluit famulos assistere sensus,</l>
                <l xml:id="d008l453" n="452">Quorum opera coelum, terras, mare et omnia posset</l>
                <l xml:id="d008l454" n="453">Percipere, immenso quae comprenduntur ab orbe.</l>
                <l xml:id="d008l455" n="454">Est aliud quiddam mortale in pectore clausum,</l>
                <l xml:id="d008l456" n="455">Cuius ope augemur vegetamurque, igne ministro;</l>
                <l xml:id="d008l457" n="456">(Sic placitum est superis) hoc mentem hostiliter urget,</l>
                <l xml:id="d008l458" n="457">Detrahit, infestat, turbat; multusque satelles</l>
                <l xml:id="d008l459" n="458">Huic etiam parti non deest ignaua voluptas,</l>
                <l xml:id="d008l460" n="459">Ira, dolor, metus atque timor, simul ardor habendi</l>
                <l xml:id="d008l461" n="460">Improbus, ambitioque nocens caput obsita fumo.</l>
                <l xml:id="d008l462" n="461">His igitur famulis, hoc milite, praelia menti</l>
                <l xml:id="d008l463" n="462">Infert; hi sunt, qui summo conantur Olympo</l>
                <l xml:id="d008l464" n="463">Deturbare Iouem, insignes feritate Gigantes,</l>
                <l xml:id="d008l465" n="464">Iapetusque Gygesque ferox tumidusque Typhoeus,</l>
                <l xml:id="d008l466" n="465">Hortatorque mali Enceladus, Briareusque timendus;</l>
                <l xml:id="d008l467" n="466">Scilicet, ingestis curarum molibus, angunt</l>
                <l xml:id="d008l468" n="467">Diuinum in summo positum, nisi fulminis instar</l>
                <l xml:id="d008l469" n="468">Gratia praesto adsit, coelo delapsa supremo.</l>
                <l xml:id="d008l470" n="469">Nam semel amissis ubi praeceps currus habenis</l>
                <l xml:id="d008l471" n="470">Effudit sese ac vehemens trahit impetus illum,</l>
                <l xml:id="d008l472" n="471">Nequicquam retinere volens auriga laborat.</l>
                <l xml:id="d008l473" n="472">Principiis obstare opus est, quum parua fauilla</l>
                <l xml:id="d008l474" n="473">Languet adhuc; postquam creuere incendia, iamque</l>
                <l xml:id="d008l475" n="474">Flamma furens tecto erumpit, coeloque propinquat,</l>
                <l xml:id="d008l476" n="475">Praesertim Boreae si flabra ruentis ab arcto</l>
                <l xml:id="d008l477" n="476">Immineant; heu! frustra undas vicinia clamet.</l>
                <l xml:id="d008l478" n="477">Quum semel ex alta saxum rupe exilit ingens,</l>
                <l xml:id="d008l479" n="478">Quis retinere queat? secum trahit omnia saltu</l>
                <l xml:id="d008l480" n="479">Perfringens rapido cognatas montibus ornos;</l>
                <l xml:id="d008l481" n="480">At prius exiguo poterat molimine sisti.</l>
                <l xml:id="d008l482" n="481">Sic motus animi, si totis viribus ipsam</l>
                <l xml:id="d008l483" n="482">Inuadunt mentem, vix heu! vix tendere contra</l>
                <l xml:id="d008l484" n="483">Infelix audet ratio, clauoque relicto</l>
                <l xml:id="d008l485" n="484">Per fluctus agitur, late bacchantibus Euris,</l>
                <l xml:id="d008l486" n="485">Datque manus plerumque hosti, et captiua tenetur.</l>
                <l xml:id="d008l487" n="486">Ergo dum noua sunt vitiorum semina, cautus</l>
                <l xml:id="d008l488" n="487">Opprime quamprimum et causas auerte priusquam</l>
                <l xml:id="d008l489" n="488">Praecipites: tunc arbitrium, tunc libera mens est;</l>
                <l xml:id="d008l490" n="489">Victor Idumaeis tunc exornabere palmis.</l>
                <l xml:id="d008l491" n="490">At si iam coepta est pugna et iam concutit arcem</l>
                <l xml:id="d008l492" n="491">Hostis atrox, valido labefactans ariete muros,</l>
                <l xml:id="d008l493" n="492">Crede mihi, nisi quis Deus adsit numine dextro,</l>
                <l xml:id="d008l494" n="493">Succumbit ratio et tantos non sustinet ictus.</l>
                <l xml:id="d008l495" n="494">Nonne vides, menti quantum liquor obsit Iacchi?</l>
                <l xml:id="d008l496" n="495">Quas saepe immittat furias, si plus satis intret</l>
                <l xml:id="d008l497" n="496">In stomachum merus? arbitrium, dic, est ubi, postquam</l>
                <l xml:id="d008l498" n="497">Ebrietas caput inuasit fumisque repleuit?</l>
                <l xml:id="d008l499" n="498">Sobrius arbitrium tenet ac ieiunus agitque</l>
                <l xml:id="d008l500" n="499">Id quodcumque iubet ratio; contra, ebrius illa</l>
                <l xml:id="d008l501" n="500">Quae nollet nescitque facit; mox poenitet, in se</l>
                <l xml:id="d008l502" n="501">Quum rediit, multoque dolet sua facta pudore.</l>
                <l xml:id="d008l503" n="502">Ebria sic mens affectu fit, nec minus, ac si</l>
                <l xml:id="d008l504" n="503">Ascendat temeti vapor inuertatque cerebrum,</l>
                <l xml:id="d008l505" n="504">Turbatur misera et nebulis inuoluitur atris.</l>
                <l xml:id="d008l506" n="505">Quocirca est solus liber solusque profecto</l>
                <l xml:id="d008l507" n="506">Possidet arbitrium, ratio quem sola gubernat,</l>
                <l xml:id="d008l508" n="507">Qui affectus omnes superat fingitque premendo.</l>
                <l xml:id="d008l509" n="508">Hoc poterit facere, a primis qui insueuerit annis</l>
                <l xml:id="d008l510" n="509">Virtuti atque bonas iampridem inuaserit artes.</l>
                <l xml:id="d008l511" n="510">Vsque adeo valet usus, et est nil fortius usu.</l>
                <l xml:id="d008l512" n="511">Caetera turba agitur pecudum ritu; unde poetam</l>
                <l xml:id="d008l513" n="512">Iure puto dixisse, trahit sua quemque voluptas.</l>
                <l xml:id="d008l514" n="513">Arbitrium multis oppressum atque indupeditum est.</l>
                <l xml:id="d008l515" n="514">Ergo qui vere liber cupit esse resistat,</l>
                <l xml:id="d008l516" n="515">Quum primum incipiunt, affectibus et rationi</l>
                <l xml:id="d008l517" n="516">Illos subiciat semperque utatur habenis.</l>
                <l xml:id="d008l518" n="517">Namque caro aduersus mentem consurgit et illam</l>
                <l xml:id="d008l519" n="518">Continuo exercet bello. Leuis astra petit mens:</l>
                <l xml:id="d008l520" n="519">At grauis astra caro refugit, terrenaque tantum</l>
                <l xml:id="d008l521" n="520">Appetit; est etenim terra, in terramque redibit.</l>
                <l xml:id="d008l522" n="521">Sic duo tam diuersa Deus compegit in unum.</l>
                <l xml:id="d008l523" n="522">Esto autem quod sis sapiens solaque regaris</l>
                <l xml:id="d008l524" n="523">(Vt dixi) ratione, habeas et liberum ad unguem</l>
                <l xml:id="d008l525" n="524">Arbitrium: numquid vi tunc agitabere fati?</l>
                <l xml:id="d008l526" n="525">Immo magis fato tunc subicieris, et illi</l>
                <l xml:id="d008l527" n="526">Parebis; siquidem fatum est diuina voluntas,</l>
                <l xml:id="d008l528" n="527">Cum qua vir sapiens concordat semper, et eius</l>
                <l xml:id="d008l529" n="528">Iussa facit; contra insipiens atque improbus horret</l>
                <l xml:id="d008l530" n="529">Ac refugit praecepta Dei ceruice superba.</l>
                <l xml:id="d008l531" n="530">At dices: Ergo est liber, nec vincula fati</l>
                <l xml:id="d008l532" n="531">Vlla tenet? non; sed dominis peioribus atque</l>
                <l xml:id="d008l533" n="532">Infandis seruit, sceleri scelerisque sorori</l>
                <l xml:id="d008l534" n="533">Stultitiae; quanquam hoc etiam diuina voluntas,</l>
                <l xml:id="d008l535" n="534">Sed quae permittit, non quae iubet (est quia duplex)</l>
                <l xml:id="d008l536" n="535">Efficit, unde patet, cuncta esse obnoxia fato,</l>
                <l xml:id="d008l537" n="536">Seu bona seu mala sint. Namque haec permittit, at illa</l>
                <l xml:id="d008l538" n="537">Vult fieri fatum, et fati Deus optimus autor.</l>
                <l xml:id="d008l539" n="538">Talibus admoniti quidam rationibus aiunt:</l>
                <l xml:id="d008l540" n="539">Viuite mortales laeti, dum stamina vestra</l>
                <l xml:id="d008l541" n="540">Net Lachesis, tristesque animo depellite curas,</l>
                <l xml:id="d008l542" n="541">Neu vos sollicitent praesentia neue futura;</l>
                <l xml:id="d008l543" n="542">Lege etenim stabili fiunt, certo ordine cuncta</l>
                <l xml:id="d008l544" n="543">Procedunt: cur vos dolor aut metus urget inanis?</l>
                <l xml:id="d008l545" n="544">Sors sua cuique data est, scriptamque in pectore gestat</l>
                <l xml:id="d008l546" n="545">Quisque suo, ignorans quae sit: verum explicat illam</l>
                <l xml:id="d008l547" n="546">Paulatim ipsa dies atque experiundo patescit.</l>
                <l xml:id="d008l548" n="547">Quid gemitu aut lacrimis opus est? coelestia retro</l>
                <l xml:id="d008l549" n="548">Corpora non remeant; non est mutabile quicquid</l>
                <l xml:id="d008l550" n="549">Instituit semel ipse Deus. Namque optimus ordo,</l>
                <l xml:id="d008l551" n="550">Et series perfecta, suum si forte tenorem</l>
                <l xml:id="d008l552" n="551">Deserat aut peior fiet (quod neutique fas est)</l>
                <l xml:id="d008l553" n="552">Aut melior. Sed perfecto perfectius est nil.</l>
                <l xml:id="d008l554" n="553">Est aliud dubium magnum ac mirabile. Nam si</l>
                <l xml:id="d008l555" n="554">Omnia sunt (veluti modo dixi) obnoxia fato,</l>
                <l xml:id="d008l556" n="555">Cur Deus haec premit et cruciat, contra illa benigno</l>
                <l xml:id="d008l557" n="556">Prospectat vultu? cur non est omnibus aequa</l>
                <l xml:id="d008l558" n="557">Conditio? cur haec viuunt felicius illis?</l>
                <l xml:id="d008l559" n="558">Cur his blanda parens, illis natura nouerca est?</l>
                <l xml:id="d008l560" n="559">Hunc igitur par est etiam dissoluere nodum.</l>
                <l xml:id="d008l561" n="560">Multi hoc aut culpa aut meritis contingere nostris</l>
                <l xml:id="d008l562" n="561">Dixerunt, iussuque Dei mala sontibus esse,</l>
                <l xml:id="d008l563" n="562">Et bona conferri iustis. Ego non ista credo:</l>
                <l xml:id="d008l564" n="563">Nec verum est. Nam quid meruere expertia mentis</l>
                <l xml:id="d008l565" n="564">Bruta? quid arboribus culpae vel criminis haeret?</l>
                <l xml:id="d008l566" n="565">Sors tamen est illis multum diuersa, nec uno</l>
                <l xml:id="d008l567" n="566">Versantur casu pecudes. Namque improbus illam</l>
                <l xml:id="d008l568" n="567">Fur rapit, hanc lanius laniat, pars ore luporum</l>
                <l xml:id="d008l569" n="568">Interit aut morbo aut undis aut frigore vitam</l>
                <l xml:id="d008l570" n="569">Exuit ante diem: quaedam periere senecta;</l>
                <l xml:id="d008l571" n="570">Durior his aetas agitur, iucundior illis.</l>
                <l xml:id="d008l572" n="571">Sors diuersa etiam arboribus contingit: ab Euro</l>
                <l xml:id="d008l573" n="572">Frangitur haec aut eruitur radicitus; illa</l>
                <l xml:id="d008l574" n="573">Caeditur in varias artes aut pabula flammae;</l>
                <l xml:id="d008l575" n="574">Quaedam fulmineo in praeceps detruditur ictu.</l>
                <l xml:id="d008l576" n="575">Piscibus atque feris et rebus denique cunctis,</l>
                <l xml:id="d008l577" n="576">Arbitrio fati sors est sua cuique tributa.</l>
                <l xml:id="d008l578" n="577">Bruta tamen nunquam possunt peccare, nec arbos.</l>
                <l xml:id="d008l579" n="578">Praeterea plerumque bonis aduersa videmus</l>
                <l xml:id="d008l580" n="579">Accidere, et iustos agitari sorte sinistra;</l>
                <l xml:id="d008l581" n="580">Contra fortunam plerumque fauere scelestis</l>
                <l xml:id="d008l582" n="581">Cernimus ac magnos illis concedere honores.</l>
                <l xml:id="d008l583" n="582">Non igitur meritis respondent munera fati.</l>
                <l xml:id="d008l584" n="583">Quare aliam potius causam indagare necesse est.</l>
                <l xml:id="d008l585" n="584">Forte aliquis dicet: causa est diuina voluntas,</l>
                <l xml:id="d008l586" n="585">Nilque ultra quaeret. Non est satis istud: oportet</l>
                <l xml:id="d008l587" n="586">Scrutari interius dubii penetralia veri.</l>
                <l xml:id="d008l588" n="587">Non etenim, quum sit Deus optimus et sapiens, vult</l>
                <l xml:id="d008l589" n="588">Quicquam quod careat ratione; sed optima semper</l>
                <l xml:id="d008l590" n="589">Eligit atque iubet fieri diuina voluntas.</l>
                <l xml:id="d008l591" n="590">Quocirca est aliter dicendum, quod causarum</l>
                <l xml:id="d008l592" n="591">Quaelibet a prima quo distat longius, hoc fit</l>
                <l xml:id="d008l593" n="592">Illi dissimilis magis et magis undique discors.</l>
                <l xml:id="d008l594" n="593">Ergo quum Deus et simplex sit semper et idem,</l>
                <l xml:id="d008l595" n="594">Vltima causarum quae distat maxime ab illo,</l>
                <l xml:id="d008l596" n="595">Et minime simplex erit et diuersa, suosque</l>
                <l xml:id="d008l597" n="596">Effectus semper varios pro viribus edet.</l>
                <l xml:id="d008l598" n="597">Haec est quae terras regit et terrena gubernat.</l>
                <l xml:id="d008l599" n="598">Idcirco in terris certi nil esse videtur:</l>
                <l xml:id="d008l600" n="599">Quandoquidem variat semper fortuna tenorem</l>
                <l xml:id="d008l601" n="600">Diuerso gaudens mortalia voluere casu.</l>
                <l xml:id="d008l602" n="601">Cur tamen hunc potius quam illum iubet esse beatum?</l>
                <l xml:id="d008l603" n="602">Et cur hunc potius quam illum pessumdat et urget?</l>
                <l xml:id="d008l604" n="603">Cur onera huic, illi gratos largitur honores?</l>
                <l xml:id="d008l605" n="604">Horum difficile est veram cognoscere causam,</l>
                <l xml:id="d008l606" n="605">Nec minus ac si quis cupiat cognoscere quare</l>
                <l xml:id="d008l607" n="606">Ignis sit calidus, nix alba, absinthia amara;</l>
                <l xml:id="d008l608" n="607">Quare haec herba obsit, iuuet illa; et quaelibet arbos</l>
                <l xml:id="d008l609" n="608">Cur tales habeat frondes? animalia cur haec</l>
                <l xml:id="d008l610" n="609">Callida sint, alia obtuso male prouida sensu?</l>
                <l xml:id="d008l611" n="610">Cur paleas electra trahant, et pondera ferri</l>
                <l xml:id="d008l612" n="611">Magnes, cur nequeat facere hoc adamante propinquo?</l>
                <l xml:id="d008l613" n="612">Talia multa Deus tenebris inuoluit opacis,</l>
                <l xml:id="d008l614" n="613">Constituitque suos fines mortalibus, ultra</l>
                <l xml:id="d008l615" n="614">Quos frustra humanum ingenium sensusque laborat.</l>
                <l xml:id="d008l616" n="615">Si figulus massam argillae distinxit et illam</l>
                <l xml:id="d008l617" n="616">Distinctam in partes varias vult fingere, quare</l>
                <l xml:id="d008l618" n="617">Hanc partem potius quam illam transformat in ollam,</l>
                <l xml:id="d008l619" n="618">Aut patinam aut scaphium? cur ex hac fabricat urnam,</l>
                <l xml:id="d008l620" n="619">Ex illa urceolum? numquid ratione mouetur?</l>
                <l xml:id="d008l621" n="620">Aut nulla est prorsus ratio, sed sola voluntas,</l>
                <l xml:id="d008l622" n="621">Arbitrioque suo (ut libuit) sic omnia fecit?</l>
                <l xml:id="d008l623" n="622">Difficile est nimium artificis pernoscere mentem.</l>
                <l xml:id="d008l624" n="623">Sic, qui scire velit, cur hunc fortuna vel illum</l>
                <l xml:id="d008l625" n="624">Aut premat aut sursum tollat, nimis ardua quaerit:</l>
                <l xml:id="d008l626" n="625">Terrarum siquidem est illi concessa potestas</l>
                <l xml:id="d008l627" n="626">Maxima, et huic illam praefecit Iuppiter orbi,</l>
                <l xml:id="d008l628" n="627">Vt possit quodcumque libet facere, ordine fati</l>
                <l xml:id="d008l629" n="628">Seruato tamen. Auscultant namque omnia fato.</l>
                <l xml:id="d008l630" n="629">Cur igitur quaecumque illi fecisse libebit</l>
                <l xml:id="d008l631" n="630">Non faciet iure? aut quae lex iure arguet illam?</l>
                <l xml:id="d008l632" n="631">Num serui debent dominis imponere leges?</l>
                <l xml:id="d008l633" n="632">Nos certe huic serui sumus, hic dum viuimus; et nos</l>
                <l xml:id="d008l634" n="633">Iste potest quocumque velit compellere daemon.</l>
                <l xml:id="d008l635" n="634">Non tamen in nostras animas dominatur, habetue</l>
                <l xml:id="d008l636" n="635">Imperium, quando est animae coelestis origo.</l>
                <l xml:id="d008l637" n="636">Hanc solam excepit Deus a ditione tyranni:</l>
                <l xml:id="d008l638" n="637">Caetera permisit, quae sunt terraque marique,</l>
                <l xml:id="d008l639" n="638">Illius arbitrio, et fieri sinit omnia ab illo,</l>
                <l xml:id="d008l640" n="639">Qualiacumque libet, iusta atque iniusta licenter.</l>
                <l xml:id="d008l641" n="640">Forte aliquis dicet: Deus ergo est causa malorum,</l>
                <l xml:id="d008l642" n="641">Iniustusque potest dici; nam qui facit et qui</l>
                <l xml:id="d008l643" n="642">Non prohibet fieri peccatum, dummodo possit,</l>
                <l xml:id="d008l644" n="643">Committunt ambo scelus aeque et peccat uterque,</l>
                <l xml:id="d008l645" n="644">Supplicioque pari dignum lex censet utrumque.</l>
                <l xml:id="d008l646" n="645">Quare si Deus in terris mala tot patitur, si,</l>
                <l xml:id="d008l647" n="646">Quum possit prohibere, tamen non illa coercet,</l>
                <l xml:id="d008l648" n="647">Esse mali causa et sceleri assentire videtur.</l>
                <l xml:id="d008l649" n="648">Huic etiam parti sum respondere paratus,</l>
                <l xml:id="d008l650" n="649">Si modo diuini radius mihi luminis adsit.</l>
                <l xml:id="d008l651" n="650">Est igitur primum solerti mente notandum,</l>
                <l xml:id="d008l652" n="651">Quod causarum aliae sunt viles atque minutae,</l>
                <l xml:id="d008l653" n="652">Sunt aliae egregiae et praestantes nobilitate,</l>
                <l xml:id="d008l654" n="653">Praepositaeque aliis; veluti quum exercitus ingens</l>
                <l xml:id="d008l655" n="654">Praefectos habet atque duces, pars caetera grex est.</l>
                <l xml:id="d008l656" n="655">Has (inquam) causas primores egregiasque</l>
                <l xml:id="d008l657" n="656">Praeposuit mundo, mira ratione modoque,</l>
                <l xml:id="d008l658" n="657">Maximus ille pater rerum et dominus dominantum;</l>
                <l xml:id="d008l659" n="658">Immensam qui lucem habitat super extima mundi</l>
                <l xml:id="d008l660" n="659">Moenia et astriferos nutu circumuehit orbes.</l>
                <l xml:id="d008l661" n="660">His tribuens causis vires et munera, easdem</l>
                <l xml:id="d008l662" n="661">Limitibus certis, velut aggere, circumsepsit,</l>
                <l xml:id="d008l663" n="662">Ne liceat cuiquam tales transcendere fines.</l>
                <l xml:id="d008l664" n="663">Et quia disposuit sapienter cuncta, necesse est</l>
                <l xml:id="d008l665" n="664">Cuncta suum aeterno cursu seruare tenorem.</l>
                <l xml:id="d008l666" n="665">Nam quaecumque semel recte sunt facta, sine ullo</l>
                <l xml:id="d008l667" n="666">Errore, haud ullo mutari tempore debent.</l>
                <l xml:id="d008l668" n="667">Est igitur prorsus rerum immutabilis ordo,</l>
                <l xml:id="d008l669" n="668">Quandoquidem recte summus Deus omnia fecit.</l>
                <l xml:id="d008l670" n="669">Quare si daemon qui terris praesidet errat</l>
                <l xml:id="d008l671" n="670">Aut malus est, hoc fit quia causa est ultima, longe</l>
                <l xml:id="d008l672" n="671">A prima distans longeque a luce remota;</l>
                <l xml:id="d008l673" n="672">Atque ideo magis est caecis vicina tenebris,</l>
                <l xml:id="d008l674" n="673">Dumtaxat veri simulacro et cortice gaudens;</l>
                <l xml:id="d008l675" n="674">Quam Deus idcirco patitur, quia debitus ordo</l>
                <l xml:id="d008l676" n="675">Exigit hoc rerum et magni perfectio mundi.</l>
                <l xml:id="d008l677" n="676">Nam veluti lucis spatium determinat umbra,</l>
                <l xml:id="d008l678" n="677">Dantque sibi finem contraria cuncta vicissim,</l>
                <l xml:id="d008l679" n="678">Sic causarum etiam seriem numerumque bonarum</l>
                <l xml:id="d008l680" n="679">Desinere in causam prauam miseramque necesse est,</l>
                <l xml:id="d008l681" n="680">Quae miseris praesit regnis et praua gubernet.</l>
                <l xml:id="d008l682" n="681">Hinc igitur veniunt discordia, iurgia, rixae,</l>
                <l xml:id="d008l683" n="682">Praelia, bella, doli, fraudes, incendia, caedes,</l>
                <l xml:id="d008l684" n="683">Furta, latrocinia, insidiae, penuria, pestis,</l>
                <l xml:id="d008l685" n="684">Diri terrarum motus, diraeque procellae,</l>
                <l xml:id="d008l686" n="685">Tam multi morbi, tam multa et crebra pericla:</l>
                <l xml:id="d008l687" n="686">Et demum quodcumque mali contingit ubique,</l>
                <l xml:id="d008l688" n="687">A causa hac misera et terrarum principe manat.</l>
                <l xml:id="d008l689" n="688">Hei mihi! quam vere dixit ter maximus Hermes,</l>
                <l xml:id="d008l690" n="689">Congeries mundus cunctorum est iste malorum,</l>
                <l xml:id="d008l691" n="690">Nimirum quoniam daemon, qui praesidet orbi</l>
                <l xml:id="d008l692" n="691">Terrarum, malus est, saeuaque tyrannide gaudet</l>
                <l xml:id="d008l693" n="692">Ac veluti fons est cunctorum prima bonorum</l>
                <l xml:id="d008l694" n="693">Causa, ita cunctorum fons est postrema malorum.</l>
                <l xml:id="d008l695" n="694">Quare si in terris dominantur Sardanapali,</l>
                <l xml:id="d008l696" n="695">Si diadema tenent asini sub imagine regum,</l>
                <l xml:id="d008l697" n="696">Si tutela ouium curae est commissa luporum,</l>
                <l xml:id="d008l698" n="697">Si in templis habitant meretrices atque cinaedi,</l>
                <l xml:id="d008l699" n="698">Si Christi pia sacra hodie manus impia tractat,</l>
                <l xml:id="d008l700" n="699">Si cupidus vendit coelum et phlegethonta sacerdos,</l>
                <l xml:id="d008l701" n="700">Denique si impune et passim tot turpia fiunt,</l>
                <l xml:id="d008l702" n="701">Non est culpa Dei summi, sed daemonis huius,</l>
                <l xml:id="d008l703" n="702">Quem nos Fortunam, quem etiam Plutona vocamus.</l>
                <l xml:id="d008l704" n="703">Sarcotheus posset tamen apto nomine dici:</l>
                <l xml:id="d008l705" n="704">Quippe illi carnis ius arbitriumque tributum est.</l>
                <l xml:id="d008l706" n="705">Huic igitur seruit, quicumque est carnis amator</l>
                <l xml:id="d008l707" n="706">Immodicus, corpusque suum plus diligit aequo.</l>
                <l xml:id="d008l708" n="707">Corpora sunt huius, propter quod corpora semper</l>
                <l xml:id="d008l709" n="708">In vitium tendunt, animisque inimica repugnant,</l>
                <l xml:id="d008l710" n="709">Coelestis quoniam vis est et origo animorum,</l>
                <l xml:id="d008l711" n="710">Corpora sunt autem terrena aduersaque coelo.</l>
                <l xml:id="d008l712" n="711">Ergo hic Sarcotheus, mundo qui praesidet imo,</l>
                <l xml:id="d008l713" n="712">Coelestes homines, carnalia despicientes</l>
                <l xml:id="d008l714" n="713">Gaudia, virtuti addictos, animumque colentes</l>
                <l xml:id="d008l715" n="714">Odit, persequitur, stimulat, premit, impedit, angit,</l>
                <l xml:id="d008l716" n="715">Vt solet insanus princeps, saeuusque tyrannus</l>
                <l xml:id="d008l717" n="716">Infestus semper sapientibus esse bonisque.</l>
                <l xml:id="d008l718" n="717">Suspecta est etenim prauis odiosaque virtus.</l>
                <l xml:id="d008l719" n="718">Hostes quaeque suos odere, timentque cauentque</l>
                <l xml:id="d008l720" n="719">Atque ideo malus hic daemon incommoda multa</l>
                <l xml:id="d008l721" n="720">Obicit his, quorum mens est sublimior, et qui</l>
                <l xml:id="d008l722" n="721">Coelicolum sedes, naturaeque abdita quaerunt.</l>
                <l xml:id="d008l723" n="722">Nollet enim agnosci; nam si bene cognitus esset,</l>
                <l xml:id="d008l724" n="723">Illum omnes scelerum patrem, nostrique cruentum</l>
                <l xml:id="d008l725" n="724">Carnificem generis detestarentur et omnes</l>
                <l xml:id="d008l726" n="725">Odissent merito ac maledictis insequerentur,</l>
                <l xml:id="d008l727" n="726">Crudelem, insanum, deceptoremque vocantes.</l>
                <l xml:id="d008l728" n="727">Proinde latet ritu loliginis et sapientes</l>
                <l xml:id="d008l729" n="728">Exosus refugit, ne cognoscatur ab illis;</l>
                <l xml:id="d008l730" n="729">Non metuit talpas, at lyncea lumina vitat.</l>
                <l xml:id="d008l731" n="730">Sic fures etiam faciunt omnesque scelesti</l>
                <l xml:id="d008l732" n="731">Oderunt lucem ac tenebris laetantur opacis,</l>
                <l xml:id="d008l733" n="732">Vt sua non possint furta et malefacta videri.</l>
                <l xml:id="d008l734" n="733">Inde fit, ut quoties aduersi quid patiuntur</l>
                <l xml:id="d008l735" n="734">Mortales, rerum ignari, et caligine mentis</l>
                <l xml:id="d008l736" n="735">Oppressi (namque errorum ignorantia ferme est</l>
                <l xml:id="d008l737" n="736">Cunctorum causa) irati querulique putantes</l>
                <l xml:id="d008l738" n="737">A summo sese vexari autore bonorum,</l>
                <l xml:id="d008l739" n="738">Deuoueant sanctum illius ac venerabile nomen.</l>
                <l xml:id="d008l740" n="739">Tunc malus exultat daemon, furtimque cachinnat,</l>
                <l xml:id="d008l741" n="740">Et gaudet se nesciri et sua facta latere,</l>
                <l xml:id="d008l742" n="741">Et nocuisse tamen, sed non nocuisse videri.</l>
                <l xml:id="d008l743" n="742">Summi namque Dei est inimicus et aemulus; a quo</l>
                <l xml:id="d008l744" n="743">Eiectus coelo, pressus claususque tenetur</l>
                <l xml:id="d008l745" n="744">Lunam inter terrasque graues et regnat ibidem.</l>
                <l xml:id="d008l746" n="745">Quocirca, o miseri mortales, discite tandem</l>
                <l xml:id="d008l747" n="746">Quae vestri sit causa mali, tot tristia vobis</l>
                <l xml:id="d008l748" n="747">Vnde fluant, et carnificem cognoscite vestrum.</l>
                <l xml:id="d008l749" n="748">Nempe hic Sarcotheus, nempe hic est qui cruciat vos,</l>
                <l xml:id="d008l750" n="749">Dulcia qui vestris damnis sibi gaudia quaerit;</l>
                <l xml:id="d008l751" n="750">Haud aliter quam quum proles Mauortia, terris</l>
                <l xml:id="d008l752" n="751">Iam domitis, iucunda sibi spectacula caede</l>
                <l xml:id="d008l753" n="752">Quaerebat miserorum hominum, vel caede ferarum;</l>
                <l xml:id="d008l754" n="753">Ipse senator, eques, populus diuersa manebant</l>
                <l xml:id="d008l755" n="754">Per loca diffusi, ut lex praecipiebat Othonis.</l>
                <l xml:id="d008l756" n="755">Ecce theatralem ingressus gladiator arenam,</l>
                <l xml:id="d008l757" n="756">Aut alius sua membra feris lanianda daturus,</l>
                <l xml:id="d008l758" n="757">Vel leo vel tigris vel quaeuis bellua ludis</l>
                <l xml:id="d008l759" n="758">Opportuna aderat, delectatura Quirites</l>
                <l xml:id="d008l760" n="759">Morte sua, et fuso per vulnera crebra cruore.</l>
                <l xml:id="d008l761" n="760">Saepe aliis dolor alterius solet esse voluptas.</l>
                <l xml:id="d008l762" n="761">Quare pessime agunt qui verbis turpibus audent</l>
                <l xml:id="d008l763" n="762">Irritare Deum summum, qui causa bonorum</l>
                <l xml:id="d008l764" n="763">Cunctorum est, a quo per se proprieque mali nil</l>
                <l xml:id="d008l765" n="764">Esse potest unquam, nisi contingenter; uti sol</l>
                <l xml:id="d008l766" n="765">Producit tenebras quoties descendit ad imos</l>
                <l xml:id="d008l767" n="766">Antipodas, frigusque absente creatur ab igni;</l>
                <l xml:id="d008l768" n="767">Non tamen obscurus sol est, neque frigidus ignis.</l>
                <l xml:id="d008l769" n="768">Vnde satis miror quosdam doctos alioqui</l>
                <l xml:id="d008l770" n="769">Asserere, offendi atque irasci et sumere poenas</l>
                <l xml:id="d008l771" n="770">De nobis illud summum verumque bonumque,</l>
                <l xml:id="d008l772" n="771">Hinc bellum aque famem et pestem prodire putantes.</l>
                <l xml:id="d008l773" n="772">Offendi si posset erum mortalibus actis,</l>
                <l xml:id="d008l774" n="773">Quid quaeso in mundo foret infelicius illo?</l>
                <l xml:id="d008l775" n="774">Quaque die atque horae momento plurima fiunt</l>
                <l xml:id="d008l776" n="775">Crimina, ubique hominum blasphemia turpis in ore</l>
                <l xml:id="d008l777" n="776">Sentitur; certe poterit requiescere nunquam,</l>
                <l xml:id="d008l778" n="777">Nunquam laetus erit; neque erit Deus ipse beatus,</l>
                <l xml:id="d008l779" n="778">Si quoties peccant homines offenditur, et si</l>
                <l xml:id="d008l780" n="779">Iniustis hominum factis dictisque mouetur.</l>
                <l xml:id="d008l781" n="780">Nimirum Deus offendi laediue nequit, si</l>
                <l xml:id="d008l782" n="781">Verum perspicimus, nam adeo perfecta potensque</l>
                <l xml:id="d008l783" n="782">Ipsius est natura Dei, tantumque remota</l>
                <l xml:id="d008l784" n="783">Sordibus a nostris, ut nos distemus ab illo</l>
                <l xml:id="d008l785" n="784">Longius atque magis quam a nobis distet asellus,</l>
                <l xml:id="d008l786" n="785">Quam musca aut pulex, et quicquid vilius his est.</l>
                <l xml:id="d008l787" n="786">Quomodo tam miseri et viles offendere tantum</l>
                <l xml:id="d008l788" n="787">Tamque potens numen vel laedere possumus unquam?</l>
                <l xml:id="d008l789" n="788">Nonne impassibilis Deus est, penitusque doloris</l>
                <l xml:id="d008l790" n="789">Expers atque ideo aeternus semperque beatus?</l>
                <l xml:id="d008l791" n="790">Num decet irasci Regem, si morio verbis</l>
                <l xml:id="d008l792" n="791">Indignis illum petat? an contemnere praestat?</l>
                <l xml:id="d008l793" n="792">Numquid cum puero decus est pugnare Giganti?</l>
                <l xml:id="d008l794" n="793">Praeterea quum sit sapiens, videatque futura</l>
                <l xml:id="d008l795" n="794">Omnia, dic quaeso, num debuit illa creare</l>
                <l xml:id="d008l796" n="795">Quae sibi post nocitura forent, unde ipse doleret?</l>
                <l xml:id="d008l797" n="796">Nonne illum decuit, qui toti consulit orbi,</l>
                <l xml:id="d008l798" n="797">Consuluisse sibi? vel dic, si offenditur, an vult</l>
                <l xml:id="d008l799" n="798">Offendi? si vult, iam non offenditur, immo</l>
                <l xml:id="d008l800" n="799">Gaudet; si non vult, cur hoc permittit? an ipse</l>
                <l xml:id="d008l801" n="800">Non est omnipotens? certe est, omnesque fatentur.</l>
                <l xml:id="d008l802" n="801">Deberet prohibere igitur, quod non facit; unde</l>
                <l xml:id="d008l803" n="802">Vult ratio ut credam, nihil illum posse molesti</l>
                <l xml:id="d008l804" n="803">Sentire omnino et tranquillam ducere vitam.</l>
                <l xml:id="d008l805" n="804">At dices: si non offensa irascitur ulla,</l>
                <l xml:id="d008l806" n="805">Curramus proni in vitium, in scelus omne ruamus.</l>
                <l xml:id="d008l807" n="806">Non sic; sed nostris aures nunc arrige dictis,</l>
                <l xml:id="d008l808" n="807">Recludamque tibi iamiam penetralia veri:</l>
                <l xml:id="d008l809" n="808">Quando aliquis peccat, tunc sese abducit ab ipso</l>
                <l xml:id="d008l810" n="809">Fonte boni, rectum, lucem pacemque relinquens;</l>
                <l xml:id="d008l811" n="810">Vnde fit ut peccans ultro in sua damna feratur.</l>
                <l xml:id="d008l812" n="811">Quandoquidem talis natura est oppositorum,</l>
                <l xml:id="d008l813" n="812">Vt quanto refugis magis atque recedis ab uno,</l>
                <l xml:id="d008l814" n="813">Ad reliquum tanto accedas magis atque propinques.</l>
                <l xml:id="d008l815" n="814">Sic fugiens peccando Deum sese admouet ipsi</l>
                <l xml:id="d008l816" n="815">Sarcotheo; cuius postquam iuga saeua recepit,</l>
                <l xml:id="d008l817" n="816">Afficitur variis poenis, iussuque tyranni</l>
                <l xml:id="d008l818" n="817">Nunc hoc nunc illo torquetur saepe dolore.</l>
                <l xml:id="d008l819" n="818">Non impune igitur cuiquam peccare licebit,</l>
                <l xml:id="d008l820" n="819">Quamuis nullorum possit Deus esse malorum</l>
                <l xml:id="d008l821" n="820">Causa (ut iam dictum est) per se proprieque; sed ultro</l>
                <l xml:id="d008l822" n="821">Qui peccat ruit in poenam et sua damna requirit</l>
                <l xml:id="d008l823" n="822">Carnificique miser cruciandum se exhibet ultro.</l>
                <l xml:id="d008l824" n="823">At dubia hinc duo consurgunt satis ardua. Nam si</l>
                <l xml:id="d008l825" n="824">Peccare est nobis nostrorum causa malorum,</l>
                <l xml:id="d008l826" n="825">Cur saepe iniustus, sceleratus et impius omnem</l>
                <l xml:id="d008l827" n="826">Laetus agit vitam et laudato funere finit?</l>
                <l xml:id="d008l828" n="827">Contra, vir bonus atque pius mala plurima viuens</l>
                <l xml:id="d008l829" n="828">Sustinet et tandem miseranda morte recedit?</l>
                <l xml:id="d008l830" n="829">Praeterea supra ostensum est, planeque probatum,</l>
                <l xml:id="d008l831" n="830">Non culpa aut meritis nostris contingere nobis</l>
                <l xml:id="d008l832" n="831">Vel bona vel mala, sed cuiusdam numine Diui,</l>
                <l xml:id="d008l833" n="832">Qui mare, qui terras, quique aera possidet imum.</l>
                <l xml:id="d008l834" n="833">Quomodo nunc igitur mihimet contraria dico,</l>
                <l xml:id="d008l835" n="834">Et mea nunc discors secum sententia pugnat?</l>
                <l xml:id="d008l836" n="835">Quisquis es, o lector, poteris dignoscere verum,</l>
                <l xml:id="d008l837" n="836">Atque tuo tenebras animo procul ire videbis,</l>
                <l xml:id="d008l838" n="837">Si praebere aurem nostris dignabere dictis.</l>
                <l xml:id="d008l839" n="838">Ergo duplex scito esse bonum, vulgi ac sapientum;</l>
                <l xml:id="d008l840" n="839">Sicque malum duplex. Atqui sententia vulgi</l>
                <l xml:id="d008l841" n="840">Deterior semper; nam crassi hebetisque cerebri est;</l>
                <l xml:id="d008l842" n="841">Iudicioque caret; propter quod corporis et quae</l>
                <l xml:id="d008l843" n="842">Fortunae bona sunt sola haec miratur et optat;</l>
                <l xml:id="d008l844" n="843">Ast animi bona vel nescit vel friuola credit.</l>
                <l xml:id="d008l845" n="844">Contra autem sapiens animi bona sola requirit,</l>
                <l xml:id="d008l846" n="845">Caetera despiciens. Quare sumus ante secuti</l>
                <l xml:id="d008l847" n="846">Iudicium vulgi et vulgi de more locuti;</l>
                <l xml:id="d008l848" n="847">Nunc vero a vulgo sententia nostra recedit,</l>
                <l xml:id="d008l849" n="848">Deque bono atque malo sapientum dicta probamus.</l>
                <l xml:id="d008l850" n="849">Sic non dissideo mecum aut contraria dico.</l>
                <l xml:id="d008l851" n="850">Tali igitur pacto asserimus, bona nulla scelestis,</l>
                <l xml:id="d008l852" n="851">Et iustis mala nulla quidem contingere posse;</l>
                <l xml:id="d008l853" n="852">Quod clare ostendam et clara ratione patebit.</l>
                <l xml:id="d008l854" n="853">Primum hoc scire opus est, vitium quodcumque scelusque</l>
                <l xml:id="d008l855" n="854">Esse animi quemdam morbum; nec corpore solo</l>
                <l xml:id="d008l856" n="855">Aegrotant homines; animus quoque vulnera sentit,</l>
                <l xml:id="d008l857" n="856">Nec leuiora quidem quam corpus. Quilibet ergo</l>
                <l xml:id="d008l858" n="857">Improbus est aeger; quippe illi est aegra voluntas</l>
                <l xml:id="d008l859" n="858">Iudiciumque aegrum, propter quod noxia praefert</l>
                <l xml:id="d008l860" n="859">Vtilibus miser et praeponit turpia honestis.</l>
                <l xml:id="d008l861" n="860">Quod si non aegra est illi mens atque voluntas,</l>
                <l xml:id="d008l862" n="861">Improbus esse nequit; sed erit iustusque piusque;</l>
                <l xml:id="d008l863" n="862">Hoc etenim solo discrimine distat uterque.</l>
                <l xml:id="d008l864" n="863">Ac veluti totum corpus male languet, ubi ullo</l>
                <l xml:id="d008l865" n="864">Haec duo laeduntur morbo: cor atque cerebrum;</l>
                <l xml:id="d008l866" n="865">Sic heu! sic animus totus male languet, ubi ullo</l>
                <l xml:id="d008l867" n="866">Haec duo laeduntur vitio: mens atque voluntas.</l>
                <l xml:id="d008l868" n="867">Vtque cibus suauis stomacho languente videtur</l>
                <l xml:id="d008l869" n="868">Insuauis, prodestque nihil neque competit aegris;</l>
                <l xml:id="d008l870" n="869">Sic animo languente, boni nihil esse scelestis,</l>
                <l xml:id="d008l871" n="870">Nil prodesse potest. Quod sic verum esse docebo.</l>
                <l xml:id="d008l872" n="871">Est aliquis legum iurisque utriusque peritus,</l>
                <l xml:id="d008l873" n="872">Sed vafer, iniustus, cupidus, contemtor honesti.</l>
                <l xml:id="d008l874" n="873">Quid sua quaeso illi prodest doctrina? boni quid</l>
                <l xml:id="d008l875" n="874">Inde habet? heu! miseros fallit spoliatque clientes,</l>
                <l xml:id="d008l876" n="875">Atque alios multos laedit. Doctrina scelesti</l>
                <l xml:id="d008l877" n="876">Est gladio insani similis; nam semper abuti</l>
                <l xml:id="d008l878" n="877">Improbus ipse sola rebus quas possidet. Vnde</l>
                <l xml:id="d008l879" n="878">Fert aliis damnum, nomen sibi turpe odiumque;</l>
                <l xml:id="d008l880" n="879">Quasque serit spinas pedibus saepe excipit aegris;</l>
                <l xml:id="d008l881" n="880">Vel saltem metuit quos laedendo efficit hostes.</l>
                <l xml:id="d008l882" n="881">Ergo bona illius dicenda scientia, multis</l>
                <l xml:id="d008l883" n="882">Quae nocet, ut saeuus coluber, neque parcit habenti?</l>
                <l xml:id="d008l884" n="883">Sic de aliis dico doctrinis, quas habet ipse</l>
                <l xml:id="d008l885" n="884">Improbus; esse bonae simili ratione negantur.</l>
                <l xml:id="d008l886" n="885">Sed malus est diues, gemmis auroque refertus:</l>
                <l xml:id="d008l887" n="886">Diuitiaene bonae illius? non. Dic mihi, quare?</l>
                <l xml:id="d008l888" n="887">Ecce ego iam dico, quia turpiter utitur illis,</l>
                <l xml:id="d008l889" n="888">Scorta alit, ignauamque gulam lenasque dolosas</l>
                <l xml:id="d008l890" n="889">Conducit, pretio pueros corrumpit auaros,</l>
                <l xml:id="d008l891" n="890">Aggreditur donis, si qua est paupercula virgo;</l>
                <l xml:id="d008l892" n="891">Vtque sibi indulgens quodcumque libido suasit</l>
                <l xml:id="d008l893" n="892">Efficiat, leges hominum pariterque Deorum</l>
                <l xml:id="d008l894" n="893">Iusque piumque nihil curat. Quod si sit auarus,</l>
                <l xml:id="d008l895" n="894">Heu! quid non audet sceleris? lupus iste cruento</l>
                <l xml:id="d008l896" n="895">Ore furens nulli non insidiatur ouili,</l>
                <l xml:id="d008l897" n="896">It praeceps, quocumque rapit scelerata cupido.</l>
                <l xml:id="d008l898" n="897">Intolerabilius nihil est quam diues auarus,</l>
                <l xml:id="d008l899" n="898">Quam stultus locuples, quam fortunatus iniquus.</l>
                <l xml:id="d008l900" n="899">Aut igitur pecudum ritu carnalia tantum</l>
                <l xml:id="d008l901" n="900">Gaudia sectatur, sibi noxius atque crumenae,</l>
                <l xml:id="d008l902" n="901">Aut parto nimium parcens fit Tantalus alter;</l>
                <l xml:id="d008l903" n="902">Congregat, et nescit cui congreget; utque solet sus,</l>
                <l xml:id="d008l904" n="903">Non sibi sed multis aliis sese ipse saginat,</l>
                <l xml:id="d008l905" n="904">Qui mox diripiant longo cumulata labore.</l>
                <l xml:id="d008l906" n="905">Vnde patet non esse bonas quascumque scelestus</l>
                <l xml:id="d008l907" n="906">Diuitias habet. At si sit robustus et acer,</l>
                <l xml:id="d008l908" n="907">Quid faciet? crebro rixabitur, et violentus</l>
                <l xml:id="d008l909" n="908">Nunc hunc nunc illum laedet, plerumque sequetur</l>
                <l xml:id="d008l910" n="909">Militiam, aut latro fiet, quia more ferarum</l>
                <l xml:id="d008l911" n="910">Crudelis caede atque alieno sanguine gaudet:</l>
                <l xml:id="d008l912" n="911">Arma et bella ferox, sceleris, non laudis amore,</l>
                <l xml:id="d008l913" n="912">Diliget; unde suis damnum feret atque pudorem.</l>
                <l xml:id="d008l914" n="913">Corporeae vires, mente ac probitate carentes,</l>
                <l xml:id="d008l915" n="914">Heu! quam saepe nocent homini, quam tempore paruo</l>
                <l xml:id="d008l916" n="915">Durant, quam raro ad primam venere senectam!</l>
                <l xml:id="d008l917" n="916">Sed quid opus multis percurrere singula verbis?</l>
                <l xml:id="d008l918" n="917">Haec possunt exempla satis bene pandere verum.</l>
                <l xml:id="d008l919" n="918">Nunc operae pretium est solerti inquirere cura,</l>
                <l xml:id="d008l920" n="919">An iustis sanctisque mali contingere quicquam</l>
                <l xml:id="d008l921" n="920">Possit, ut a multis dici credique videmus.</l>
                <l xml:id="d008l922" n="921">Ardua res certe. Tamen hanc audacter adibo,</l>
                <l xml:id="d008l923" n="922">Fretus ope Aonidum, et Cyrrhaei numine vatis.</l>
                <l xml:id="d008l924" n="923">Principio quisquis bonus est, sit sanus oportet</l>
                <l xml:id="d008l925" n="924">Mente animoque, licet grauis aegro in corpore languor</l>
                <l xml:id="d008l926" n="925">Saeuiat, et vario vexentur membra dolore;</l>
                <l xml:id="d008l927" n="926">Ne rectum illi iudicium neu recta voluntas</l>
                <l xml:id="d008l928" n="927">Deficiat. Namque his sine vir bonus esse piusque</l>
                <l xml:id="d008l929" n="928">Nemo potest; duo virtutis fundamina sunt haec.</l>
                <l xml:id="d008l930" n="929">Talis homo quaecumque tenet recte utitur illis;</l>
                <l xml:id="d008l931" n="930">Atque ideo bona sunt, doctrina, pecunia, vires</l>
                <l xml:id="d008l932" n="931">Illius et demum quae possidet omnia; namque</l>
                <l xml:id="d008l933" n="932">Maxima pars rerum bona vel mala fertur ab usu.</l>
                <l xml:id="d008l934" n="933">Et si cura hominum Diis immortalibus ulla est,</l>
                <l xml:id="d008l935" n="934">Praecipue hi debent iustosque piosque tueri;</l>
                <l xml:id="d008l936" n="935">Quod si non facerent Diui ratione carerent,</l>
                <l xml:id="d008l937" n="936">Nec sacris essent digni, nec ture, nec aris.</l>
                <l xml:id="d008l938" n="937">Quare non video qua laedi parte bonus vir,</l>
                <l xml:id="d008l939" n="938">Quidue mali vel mente pati vel corpore possit,</l>
                <l xml:id="d008l940" n="939">Quum Deus hunc amet et foueat, dextraque potenti</l>
                <l xml:id="d008l941" n="940">Propugnet tutumque omni discrimine reddat.</l>
                <l xml:id="d008l942" n="941">Nam quis non iuuet aut quis non tueatur amicum,</l>
                <l xml:id="d008l943" n="942">Quandocumque potest, si vere diligit illum?</l>
                <l xml:id="d008l944" n="943">Sed tamen interdum iustus miser esse videtur</l>
                <l xml:id="d008l945" n="944">Pauperiemque pati et morbos casusque sinistros,</l>
                <l xml:id="d008l946" n="945">Quum non sit vere iustus, sed hypocrita, quales</l>
                <l xml:id="d008l947" n="946">Inuenies passim multos, qui pelle sub agni</l>
                <l xml:id="d008l948" n="947">Vipereum celant virus moresque luporum</l>
                <l xml:id="d008l949" n="948">Et stolidos ficta virtutis imagine fallunt.</l>
                <l xml:id="d008l950" n="949">Proinde Deus, cui corda patent arcanaque mentis</l>
                <l xml:id="d008l951" n="950">Hunc non custodit, nec amat. Nos pectore crasso</l>
                <l xml:id="d008l952" n="951">Et cerebro insulso, decepti ab imagine recti,</l>
                <l xml:id="d008l953" n="952">Tunc iustum mala multa pati et miserum esse putamus.</l>
                <l xml:id="d008l954" n="953">Heu! quam saepe hominum falsa et stulta inueniuntur</l>
                <l xml:id="d008l955" n="954">Iudicia et quam mens humana est nescia veri!</l>
                <l xml:id="d008l956" n="955">Quisque sibi placet et sapiens sibi quisque videtur.</l>
                <l xml:id="d008l957" n="956">Hinc risum excutimus superis; hinc plurimus error.</l>
                <l xml:id="d008l958" n="957">Esto tamen, iustus morbos patiatur agatque</l>
                <l xml:id="d008l959" n="958">Despectam in tenebris et paupertate pudenda,</l>
                <l xml:id="d008l960" n="959">Eiectus patria vel clausus carcere, vitam,</l>
                <l xml:id="d008l961" n="960">Atque aliis etiam vexetur casibus, esto;</l>
                <l xml:id="d008l962" n="961">Proptereane malum patitur? non. Quippe ferendo</l>
                <l xml:id="d008l963" n="962">Talia fit melior, fit clarior. Omnia iusto</l>
                <l xml:id="d008l964" n="963">In melius cedunt, iussu Iouis. Vtque medentes</l>
                <l xml:id="d008l965" n="964">Saepe aloen aegris adhibent, succosque molestos,</l>
                <l xml:id="d008l966" n="965">Quo fiant validi et pulso languore resurgant,</l>
                <l xml:id="d008l967" n="966">Sic plerumque Deus iustos exercet, ut ipsos</l>
                <l xml:id="d008l968" n="967">Excitet, atque magis virtuti incumbere cogat.</l>
                <l xml:id="d008l969" n="968">Vtque homines reddit stultos prauosque voluptas;</l>
                <l xml:id="d008l970" n="969">Sic dolor ad mentem reuocat vitiumque coercet,</l>
                <l xml:id="d008l971" n="970">Criminibus frenum, calcar virtutibus addit.</l>
                <l xml:id="d008l972" n="971">Nonne vides, igni fieri pretiosius aurum?</l>
                <l xml:id="d008l973" n="972">Vberiusque solum praeduri dente ligonis?</l>
                <l xml:id="d008l974" n="973">Et putrescere aquam quae non fluit? aspice ferrum;</l>
                <l xml:id="d008l975" n="974">Pulchrius est usu, cessans rubigine sordet.</l>
                <l xml:id="d008l976" n="975">Multa igitur sunt quae aduersis agitata nitescunt;</l>
                <l xml:id="d008l977" n="976">Praesertim virtus, quae in rebus clarior atris</l>
                <l xml:id="d008l978" n="977">Perspicitur, velut in tenebris magis enitet ignis.</l>
                <l xml:id="d008l979" n="978">Quare aut nil prorsus patitur bonus et pius, aut si</l>
                <l xml:id="d008l980" n="979">Quid patitur, parit haec illi patientia lucrum,</l>
                <l xml:id="d008l981" n="980">Fertque illi; sit amara licet, medicina salutem.</l>
                <l xml:id="d008l982" n="981">Et, ne quis fortasse putet me fingere nugas,</l>
                <l xml:id="d008l983" n="982">Res eadem, quae uni prodest, quandoque venenum</l>
                <l xml:id="d008l984" n="983">Est alii. Sic nonnullis sunt noxia vina,</l>
                <l xml:id="d008l985" n="984">Atque caro; sic nonnullis absinthia prosunt;</l>
                <l xml:id="d008l986" n="985">Sic calor ipse niuem, ceram, glaciemque resoluit;</l>
                <l xml:id="d008l987" n="986">Argillam contra durat: sic talia multa</l>
                <l xml:id="d008l988" n="987">Diuersos pariunt diuerso in corpore foetus.</l>
                <l xml:id="d008l989" n="988">Et quoties iisdem verbis hic ridet, at ille</l>
                <l xml:id="d008l990" n="989">Contra tristatur vel mota bile tumescit?</l>
                <l xml:id="d008l991" n="990">Non eadem cunctis eadem sunt; Bacchus acescit</l>
                <l xml:id="d008l992" n="991">Egregius, si tu vitiosa in dolia mittas.</l>
                <l xml:id="d008l993" n="992">Nimirum sanis sunt omnia sana; sed aegris</l>
                <l xml:id="d008l994" n="993">Quae bona sunt quandoque nocent, letumque minantur.</l>
                <l xml:id="d008l995" n="994">Sic ergo (ad nostrum ut redeam) mala corporis atque</l>
                <l xml:id="d008l996" n="995">Spicula fortunae sunt perniciosa scelestis;</l>
                <l xml:id="d008l997" n="996">Expediunt vero iustis prosuntque nocendo.</l>
                <l xml:id="d008l998" n="997">Sufficiant hac dicta tenus. Iam claudere librum</l>
                <l xml:id="d008l999" n="998">Musa iubet, Chironque vocat, qui scribere mores</l>
                <l xml:id="d008l1000" n="999">Humanos cupit et sacraria pandere vitae.</l>
                <l xml:id="d008l1001" n="1000">Quocirca est operae pretium, me linquere cantus</l>
                <l xml:id="d008l1002" n="1001">Aonios, tacitumque sacris requiescere siluis,</l>
                <l xml:id="d008l1003" n="1002">Pieridumque tholo citaram suspendere, donec</l>
                <l xml:id="d008l1004" n="1003">Tempora praetereant haec pessima, tempora multum</l>
                <l xml:id="d008l1005" n="1004">Deploranda, quibus procerum discordia totam</l>
                <l xml:id="d008l1006" n="1005">Nititur Italiam bello vastare superbo:</l>
                <l xml:id="d008l1007" n="1006">Vnde suos queritur direptos Roma penates.</l>
                <l xml:id="d008l1008" n="1007">Narnia, Ticinum, Melphis sensere ruinam;</l>
                <l xml:id="d008l1009" n="1008">Vnde et Parthenope, Sirenis clara sepulcro,</l>
                <l xml:id="d008l1010" n="1009">Nunc sua Gallorum manibus pomaria cernens</l>
                <l xml:id="d008l1011" n="1010">Vastari, heu! tristis gemit ad Sebethidas undas.</l>
                <l xml:id="d008l1012" n="1011">Quid memorem visae coelo miracula flammae</l>
                <l xml:id="d008l1013" n="1012">Vincentis splendore diem? tristesque locustas</l>
                <l xml:id="d008l1014" n="1013">In morem nebulae nitidum praetexere solem?</l>
                <l xml:id="d008l1015" n="1014">Et teneras auido segetes abrodere morsu?</l>
                <l xml:id="d008l1016" n="1015">Quam multas miseranda fames, miserandaque pestis</l>
                <l xml:id="d008l1017" n="1016">Ciuibus exuerit, vacuasque reliquerit urbes?</l>
                <l xml:id="d008l1018" n="1017">Quot loca diluuiis prope desolata videntur?</l>
                <l xml:id="d008l1019" n="1018">Heu mihi, quam iustas de nobis numina poenas</l>
                <l xml:id="d008l1020" n="1019">Sumunt! nam sceleris quid non committimus? aut quid</l>
                <l xml:id="d008l1021" n="1020">Iustitiae est usquam? quis amor cultusque Deorum?</l>
                <l xml:id="d008l1022" n="1021">Relligio aucupium facta est; coelestia venum</l>
                <l xml:id="d008l1023" n="1022">Omnia nunc dantur, violantur sacra profanis</l>
                <l xml:id="d008l1024" n="1023">Lenonum manibus: tamen haec spectantque tacentque</l>
                <l xml:id="d008l1025" n="1024">Magnifici Reges et Christi prorsus honorem</l>
                <l xml:id="d008l1026" n="1025">Nil curant. Sic nos miseros idola gubernant?</l>
                <l xml:id="d008l1027" n="1026">Ergo ibo interea, et Parnasi in rupibus altis,</l>
                <l xml:id="d008l1028" n="1027">Donec Musa iterum iubeat me exire, latebo.</l>
            </div1>
            <div1 xml:id="d009" type="section" decls="#md" met="H">
                <head>
                    <title>9</title>
                    <abbr>9</abbr>
                    <bibl source="digital">Daniela  Marrone</bibl>
                </head>
                <p xml:id="d009l1" n="0|1">Sagittarius</p>
                <lb/>
                <l xml:id="d009l2" n="1">Lucescit iam, Musa: satis requieuimus antris</l>
                <l xml:id="d009l3" n="2">Castaliis; agedum plectro citaraque resumta,</l>
                <l xml:id="d009l4" n="3">Effice concordes neruos, solitoque fauore</l>
                <l xml:id="d009l5" n="4">Antiquum cane, Diua, melos; bona carmina menti</l>
                <l xml:id="d009l6" n="5">Sint tibi, quae quondam blandus dictabat Apollo</l>
                <l xml:id="d009l7" n="6">Laurifera in silua, Permessi ad fluminis undam.</l>
                <l xml:id="d009l8" n="7">Nos vocat ecce alius labor haud inglorius. Alta</l>
                <l xml:id="d009l9" n="8">De specula et summo Parnasi vertice, mores</l>
                <l xml:id="d009l10" n="9">Spectemus varios hominum, vitamque notemus.</l>
                <l xml:id="d009l11" n="10">Iam medium mea cymba fretum tranauerat, et iam</l>
                <l xml:id="d009l12" n="11">Canebant gelidis siluarum summa pruinis;</l>
                <l xml:id="d009l13" n="12">Quum mihi nescio quis Deus adstitit et procul atram</l>
                <l xml:id="d009l14" n="13">Expulit affulgens diuino lumine noctem.</l>
                <l xml:id="d009l15" n="14">Tunc scopulum quendam aspexi, qui vertice nubes</l>
                <l xml:id="d009l16" n="15">Exuperans, late coelum spectabat apertum,</l>
                <l xml:id="d009l17" n="16">Difficilis primo accessu; namque aspera circum</l>
                <l xml:id="d009l18" n="17">Saxa arctam fecere viam plenamque laboris;</l>
                <l xml:id="d009l19" n="18">Imaque cinxerunt siluestres undique dumi;</l>
                <l xml:id="d009l20" n="19">Mitior in medio; quantumque accedit ad arces</l>
                <l xml:id="d009l21" n="20">Aethereas propius, tanto clementius idem</l>
                <l xml:id="d009l22" n="21">Praebet iter surgens, scopuloque Theoria nomen.</l>
                <l xml:id="d009l23" n="22">Illuc me Genius duxit meus. Vtque cacumen</l>
                <l xml:id="d009l24" n="23">Venimus ad superum, plana et plena omnia vidi</l>
                <l xml:id="d009l25" n="24">Deliciis miris; quas si mea lingua referre</l>
                <l xml:id="d009l26" n="25">Nunc velit, antipodas citius sol ibit ad imos,</l>
                <l xml:id="d009l27" n="26">Et nox humenti terras velabit amictu.</l>
                <l xml:id="d009l28" n="27">Dum moror et miror latos laetosque sagaci</l>
                <l xml:id="d009l29" n="28">Mente locos, vox ecce polo delapsa supremo,</l>
                <l xml:id="d009l30" n="29">Flecte (inquit) Stellate, genu, Regemque precare</l>
                <l xml:id="d009l31" n="30">Coelicolum supplex, cuius sine numine frustra</l>
                <l xml:id="d009l32" n="31">Carpere delicias scopuli conaberis huius.</l>
                <l xml:id="d009l33" n="32">Ergo humilis venerare Deum. Fauor omnis ab alto</l>
                <l xml:id="d009l34" n="33">Defluit in terras. Nihil est mortalibus aegris</l>
                <l xml:id="d009l35" n="34">Vtilius quam coelestem sancteque pieque</l>
                <l xml:id="d009l36" n="35">Orando sibi quaerere opem et cognoscere Diuos.</l>
                <l xml:id="d009l37" n="36">Talibus auditis, facie, manibusque supinis,</l>
                <l xml:id="d009l38" n="37">Et genibus flexis, effudi has pectore voces:</l>
                <l xml:id="d009l39" n="38">"Magne pater Diuum, mundi suprema potestas,</l>
                <l xml:id="d009l40" n="39">Quo nihil esse potest nec fingi maius, ab omni</l>
                <l xml:id="d009l41" n="40">Corporea stans mole procul, tamen omnia fingens</l>
                <l xml:id="d009l42" n="41">Corpora, vel prorsus mutari nescia, vel quae</l>
                <l xml:id="d009l43" n="42">Temporis anfractu longo labefacta fatiscunt;</l>
                <l xml:id="d009l44" n="43">Principium sine principio, fons unde bonorum</l>
                <l xml:id="d009l45" n="44">Effluit omne genus, naturae rector et autor,</l>
                <l xml:id="d009l46" n="45">Omnia comprendens at non comprensus ab ullo,</l>
                <l xml:id="d009l47" n="46">Maiestas immensa, bonum, sapientia, vita,</l>
                <l xml:id="d009l48" n="47">Ordo, decus, finis, mens, verum, lux, via, virtus,</l>
                <l xml:id="d009l49" n="48">Nusquam habitans et ubique habitans, immobilis et dans</l>
                <l xml:id="d009l50" n="49">Assidue motum cunctis, a quo omnia et in quem</l>
                <l xml:id="d009l51" n="50">Omnia, per quem etiam sunt omnia, semper eadem</l>
                <l xml:id="d009l52" n="51">Conditione manens, nullo mutabilis aeuo;</l>
                <l xml:id="d009l53" n="52">Maxima causarum, quae, certa lege reuoluens</l>
                <l xml:id="d009l54" n="53">Sideream molem, fatorum iura gubernas;</l>
                <l xml:id="d009l55" n="54">Rex regum, cui mille adstant et mille ministrant</l>
                <l xml:id="d009l56" n="55">Agmina Diuorum laetantum hymnosque canentum,</l>
                <l xml:id="d009l57" n="56">Lucis in immensae campis, extra extima mundi</l>
                <l xml:id="d009l58" n="57">Moenia, ubi est veris sedes aptissima rebus:</l>
                <l xml:id="d009l59" n="58">Te colo, te veneror, te nunc reuerenter adoro</l>
                <l xml:id="d009l60" n="59">Atque precor supplex, ut me spectare benigno</l>
                <l xml:id="d009l61" n="60">Digneris vultu vocemque audire precantis.</l>
                <l xml:id="d009l62" n="61">Mitte tuae lucis radios mihi, pelle tenebras</l>
                <l xml:id="d009l63" n="62">Oppressae heu! nimium moribundo in corpore mentis,</l>
                <l xml:id="d009l64" n="63">Da rectam reperire viam, ne noxius error,</l>
                <l xml:id="d009l65" n="64">Vanaque credulitas et opinio caeca trahat me</l>
                <l xml:id="d009l66" n="65">Praecipitem in salebras rerum et contagia vitae.</l>
                <l xml:id="d009l67" n="66">Nam sine te ingenium mortale, humanaque virtus,</l>
                <l xml:id="d009l68" n="67">Dum se tollere humo sperat, velut Icarus olim,</l>
                <l xml:id="d009l69" n="68">Disiuncta compage ruit, pennisque solutis;</l>
                <l xml:id="d009l70" n="69">Nec potis est sine te occulti penetralia veri</l>
                <l xml:id="d009l71" n="70">Cernere, nec qua parte salus aut arte petatur.</l>
                <l xml:id="d009l72" n="71">Largire ergo mihi, Rex o dignissime Regum,</l>
                <l xml:id="d009l73" n="72">Vt te cognoscam et placeam tibi; deinde sciam me,</l>
                <l xml:id="d009l74" n="73">Quid sim, qua in terris causa productus, et unde</l>
                <l xml:id="d009l75" n="74">Huc veni ac tandem quo vita functus abibo;</l>
                <l xml:id="d009l76" n="75">Quid mihi dum viuo sit agendum sitque cauendum;</l>
                <l xml:id="d009l77" n="76">Vt, quum finierit Lachesis mea fila, diesque</l>
                <l xml:id="d009l78" n="77">Vltimus abdiderit membra haec exhausta sepulcro,</l>
                <l xml:id="d009l79" n="78">Mors fiat mihi grata quies, portusque salutis.</l>
                <l xml:id="d009l80" n="79">His dictis iterum nostras vox impulit aures:</l>
                <l xml:id="d009l81" n="80">Placasti aethereum numen votisque litasti;</l>
                <l xml:id="d009l82" n="81">Esto animo, Stellate, bono: tibi posse manere</l>
                <l xml:id="d009l83" n="82">Hoc datur in scopulo et coelestes carpere fructus.</l>
                <l xml:id="d009l84" n="83">Confestim his dictis tacuit nilque addidit ultra.</l>
                <l xml:id="d009l85" n="84">Ast ego sensi animo magnum accessisse vigorem,</l>
                <l xml:id="d009l86" n="85">Atque oculis lumen, quo latius omnia coepi</l>
                <l xml:id="d009l87" n="86">Cernere et antiquum superabam Lyncea visu.</l>
                <l xml:id="d009l88" n="87">Mox me sensi etiam vento ad crystallina coeli</l>
                <l xml:id="d009l89" n="88">Conuexa extolli blande, sursumque leuari,</l>
                <l xml:id="d009l90" n="89">Alitis in morem vulcania tela ferentis,</l>
                <l xml:id="d009l91" n="90">Discussura polum tonitru flammisque coruscis,</l>
                <l xml:id="d009l92" n="91">Quandocumque Iouem mortalia facta lacessunt.</l>
                <l xml:id="d009l93" n="92">Iamque propinquabam Lunae, portasque videbam</l>
                <l xml:id="d009l94" n="93">Partim auro insignes, partim candore nitentes</l>
                <l xml:id="d009l95" n="94">Argenti puri. Ingredior visu omnia lustrans.</l>
                <l xml:id="d009l96" n="95">Ecce mihi occurrit venienti forte Timalphes,</l>
                <l xml:id="d009l97" n="96">Egregius iuuenis forma et virtutis honore,</l>
                <l xml:id="d009l98" n="97">Quem Ioue diua Arete quondam est enixa parente.</l>
                <l xml:id="d009l99" n="98">Hic me quamprimum agnouit (nam mare iubente</l>
                <l xml:id="d009l100" n="99">Multa diuque alias fuerat mecum ipse locutus)</l>
                <l xml:id="d009l101" n="100">Vtque salus dicta est nobis ultroque citroque,</l>
                <l xml:id="d009l102" n="101">Admirans me multa rogat; mox ducit in urbem</l>
                <l xml:id="d009l103" n="102">Ingentem, quantam terrarum non habet orbis.</l>
                <l xml:id="d009l104" n="103">Moenia surgebant solido ex adamante, sed ipsa</l>
                <l xml:id="d009l105" n="104">Propugnacula erant flammante extructa pyropo.</l>
                <l xml:id="d009l106" n="105">O quae illic, quanta et quam pulchra palatia vidi,</l>
                <l xml:id="d009l107" n="106">Templa, theatra, fora, et magnarum strata viarum,</l>
                <l xml:id="d009l108" n="107">Cuncta ex argento atque auro, gemmisque beatis</l>
                <l xml:id="d009l109" n="108">Longe plura etiam vidi pulcherrima ibidem;</l>
                <l xml:id="d009l110" n="109">Singula sed nequeo memorare et singula quamuis</l>
                <l xml:id="d009l111" n="110">Possem, Dii nolunt memorari singula vulgo.</l>
                <l xml:id="d009l112" n="111">Mirabar populum ingentem, innumerosque per urbem</l>
                <l xml:id="d009l113" n="112">Vestibus indutos niueis incedere ciues,</l>
                <l xml:id="d009l114" n="113">Serta quibus comptos cingebant florea crines.</l>
                <l xml:id="d009l115" n="114">Laeti omnes manibus gestabant lilia et hymnos,</l>
                <l xml:id="d009l116" n="115">Menarchi memores lunaria regna tenentis,</l>
                <l xml:id="d009l117" n="116">Gutture dulcisono et concordi voce canebant:</l>
                <l xml:id="d009l118" n="117">Menarchum ingeminant, Menarchum carmine laudant:</l>
                <l xml:id="d009l119" n="118">Garrula Menarchum referebat saepius Echo.</l>
                <l xml:id="d009l120" n="119">Arcadas hic domuit felici Marte Gigantes,</l>
                <l xml:id="d009l121" n="120">Vt mihi tunc retulit fido sermone Timalphes.</l>
                <l xml:id="d009l122" n="121">Namque ait, Arcadiam totam sine montibus olim</l>
                <l xml:id="d009l123" n="122">Planitie ingenti campos habuisse patentes,</l>
                <l xml:id="d009l124" n="123">Terribilesque illud regnum tenuisse Gigantes,</l>
                <l xml:id="d009l125" n="124">Maenalon et Pholoen, et amantem lustra Lycaeum,</l>
                <l xml:id="d009l126" n="125">Gestantemque humeris aprorum terga Erymanthum,</l>
                <l xml:id="d009l127" n="126">Et flagrantem odiis in coelicolas Cyllenen,</l>
                <l xml:id="d009l128" n="127">Qui primi ante alios natiuo robore freti</l>
                <l xml:id="d009l129" n="128">Turpia sunt ausi conuicia dicere Lunae:</l>
                <l xml:id="d009l130" n="129">Se prius esse illa genitos et nobiliore</l>
                <l xml:id="d009l131" n="130">Stemmate conspicuos, ideoque in sede locandos</l>
                <l xml:id="d009l132" n="131">Aetherea magis, et Diuorum nomine dignos.</l>
                <l xml:id="d009l133" n="132">Quinetiam insani struxere ad sidera turrim</l>
                <l xml:id="d009l134" n="133">Maiorem, Nemrothe, tua; ferroque recuruo</l>
                <l xml:id="d009l135" n="134">Ter sunt conati de coelo euellere Diuam</l>
                <l xml:id="d009l136" n="135">Sanguineam vultu mortaliaque arma timentem:</l>
                <l xml:id="d009l137" n="136">Ter Menarchus eos multa vi reppulit et ter</l>
                <l xml:id="d009l138" n="137">Expressos nigro Saturni e gramine succos</l>
                <l xml:id="d009l139" n="138">Iniecit miseris, virusque per ossa cucurrit.</l>
                <l xml:id="d009l140" n="139">Obriguere illi extemplo victique dolore</l>
                <l xml:id="d009l141" n="140">Informes liquere animas, quas Tartarus imo</l>
                <l xml:id="d009l142" n="141">Excepit fundo cruciandas omne per aeuum:</l>
                <l xml:id="d009l143" n="142">Corpora sed valido penitus labefacta veneno,</l>
                <l xml:id="d009l144" n="143">Membrorum molem in montes vertere superbos,</l>
                <l xml:id="d009l145" n="144">Mutataque suum nomen tenuere figura.</l>
                <l xml:id="d009l146" n="145">Vnde huius facti memores, tantique triumphi,</l>
                <l xml:id="d009l147" n="146">Solenni pompa celebrant pia festa quotannis</l>
                <l xml:id="d009l148" n="147">Lunicolae, Regemque suam venerantur ouantes.</l>
                <l xml:id="d009l149" n="148">Progressi inde arcem petimus, quae tota nitebat</l>
                <l xml:id="d009l150" n="149">Auro gemmarumque coloribus intertextis;</l>
                <l xml:id="d009l151" n="150">Hanc nulli fas est mortali intrare (meus dux</l>
                <l xml:id="d009l152" n="151">Inquit) proinde foris stetimus, spatiumque per amplum</l>
                <l xml:id="d009l153" n="152">Ingentis plateae diuersa e parte videmus</l>
                <l xml:id="d009l154" n="153">Aduentare animas, consistereque ante tribunal</l>
                <l xml:id="d009l155" n="154">E regione arcis positum et mira arte paratum.</l>
                <l xml:id="d009l156" n="155">Illic iura dabant animis, alteque sedebant</l>
                <l xml:id="d009l157" n="156">Crimina censentes nec non benefacta notantes,</l>
                <l xml:id="d009l158" n="157">Quae quisque in terris viuendo gesserat olim,</l>
                <l xml:id="d009l159" n="158">Tres Iouis et Doxae nati, Telescopus, atque</l>
                <l xml:id="d009l160" n="159">Dorophonus, semperque volens sibi recta Philorthus;</l>
                <l xml:id="d009l161" n="160">Hi merita et culpas aequata lance videbant,</l>
                <l xml:id="d009l162" n="161">Arbitrioque suo paucos ascendere ad astra,</l>
                <l xml:id="d009l163" n="162">Innumeros vero ad terram descendere rursus,</l>
                <l xml:id="d009l164" n="163">Complures etiam in luna perstare iubebant.</l>
                <l xml:id="d009l165" n="164">Obstupui tacito obtutu, tandemque locutus,</l>
                <l xml:id="d009l166" n="165">Dic, bone dux, mihi, quaeso, inquam, si tartara in imis</l>
                <l xml:id="d009l167" n="166">Sunt latebris terrae (ut perhibent) centroque propinquis</l>
                <l xml:id="d009l168" n="167">Atque animas illuc vectas post corporis usum</l>
                <l xml:id="d009l169" n="168">Aeacus et Minos et terrificus Rhadamanthus</l>
                <l xml:id="d009l170" n="169">Iudicat, et meritas poenas aut praemia confert,</l>
                <l xml:id="d009l171" n="170">Cur eadem hic fieri video repetique peracta</l>
                <l xml:id="d009l172" n="171">Iudicia, expendique iterum mortalia facta?</l>
                <l xml:id="d009l173" n="172">Ille autem, humanam mentem, respondit, opaco</l>
                <l xml:id="d009l174" n="173">Carcere membrorum clausam ignorantia et error</l>
                <l xml:id="d009l175" n="174">Opprimit, et longe oppressam per deuia ducit.</l>
                <l xml:id="d009l176" n="175">Hinc hominum genus in nugas et somnia pronum est</l>
                <l xml:id="d009l177" n="176">Et procul a vero, nisi quis Deus adsit, aberrat.</l>
                <l xml:id="d009l178" n="177">Non mirum est igitur, si vestri multa poetae</l>
                <l xml:id="d009l179" n="178">Falsa canunt, quoniam paucis via cognita veri est.</l>
                <l xml:id="d009l180" n="179">Tu tamen haec memori mysteria pectore habeto:</l>
                <l xml:id="d009l181" n="180">Omne quod est supra lunam, aeternumque bonumque</l>
                <l xml:id="d009l182" n="181">Esse scias, nec triste aliquid coelestia tangit;</l>
                <l xml:id="d009l183" n="182">Quicquid vero infra lunae conuexa creauit</l>
                <l xml:id="d009l184" n="183">Omniparens natura, malum est, mortisque seueras</l>
                <l xml:id="d009l185" n="184">Perpetitur leges et edaci absumitur aeuo.</l>
                <l xml:id="d009l186" n="185">Haec loca disiungit medius lunae orbis, utrique</l>
                <l xml:id="d009l187" n="186">Mundo interiectus, coeli confinia seruans.</l>
                <l xml:id="d009l188" n="187">Ergo, ubi terrenos artus liquere, feruntur</l>
                <l xml:id="d009l189" n="188">Huc omnes animae atque ipsis commissa fatentur</l>
                <l xml:id="d009l190" n="189">Iudicibus; quorum iussu loca certa suisque</l>
                <l xml:id="d009l191" n="190">Moribus apta petunt et habent sua praemia in illis.</l>
                <l xml:id="d009l192" n="191">Quanto quaeque magis vitiorum faece grauata est,</l>
                <l xml:id="d009l193" n="192">Tanto etiam magis ad centri loca turbida tendit.</l>
                <l xml:id="d009l194" n="193">Contra quo melior quaeque est ac purior, hoc se</l>
                <l xml:id="d009l195" n="194">Altius attollit, summoque propinquius orbi.</l>
                <l xml:id="d009l196" n="195">At quibus aequa boni est animis mensura malique,</l>
                <l xml:id="d009l197" n="196">Hic remanent, habitantque diu lunaria regna,</l>
                <l xml:id="d009l198" n="197">Donec post multos longaeui temporis annos,</l>
                <l xml:id="d009l199" n="198">Aut lapsae in vitium rursus terrena reuisant,</l>
                <l xml:id="d009l200" n="199">Aut bene purgatae aethereas mittantur ad arces."</l>
                <l xml:id="d009l201" n="200">Haec ait. Ast ego tunc: "Cur tam paucae ardua, dixi,</l>
                <l xml:id="d009l202" n="201">Astra petunt animae et summo potiuntur Olympo?</l>
                <l xml:id="d009l203" n="202">Cur sic in vitium pronae labuntur, et ipsam</l>
                <l xml:id="d009l204" n="203">Virtutem fugiunt miserae, lucique tenebras</l>
                <l xml:id="d009l205" n="204">Praeponunt? cur foeda magis quam pura sequuntur?</l>
                <l xml:id="d009l206" n="205">Vnde illis tantus furor et tam caeca voluntas?</l>
                <l xml:id="d009l207" n="206">Tunc ita respondit nobis Areteius heros;</l>
                <l xml:id="d009l208" n="207">Et cupio et fas est tibi me recludere multa,</l>
                <l xml:id="d009l209" n="208">Iudice te, pulchra, et scitu dignissima, quando</l>
                <l xml:id="d009l210" n="209">Non te huc aduenisse reor sine numine Diuum,</l>
                <l xml:id="d009l211" n="210">Et Diui haec te scire volunt, ad limina quorum</l>
                <l xml:id="d009l212" n="211">Nemo venire potest viuus, nisi vectus ab illis.</l>
                <l xml:id="d009l213" n="212">Ergo audi, et quaecumque loquar fac mente reponas.</l>
                <l xml:id="d009l214" n="213">Sed prius hinc operae pretium est secedere paulum.</l>
                <l xml:id="d009l215" n="214">Iuimus atque alta in specula consedimus ambo,</l>
                <l xml:id="d009l216" n="215">Vnde maris terraeque orbem spectare licebat.</l>
                <l xml:id="d009l217" n="216">Tunc has diuino deprompsit pectore voces;</l>
                <l xml:id="d009l218" n="217">Esse malae per se nequeunt nec sponte suapte</l>
                <l xml:id="d009l219" n="218">In vitium tendunt animae, quarum aethere ab alto</l>
                <l xml:id="d009l220" n="219">Est genus, et quarum diuino e semine origo est;</l>
                <l xml:id="d009l221" n="220">Nec praua esse potest per se natura animarum,</l>
                <l xml:id="d009l222" n="221">Quas Deus ipse creat, quo nil autore mali sit.</l>
                <l xml:id="d009l223" n="222">Sed sunt quaedam aliae causae, quae in tartara caeca</l>
                <l xml:id="d009l224" n="223">Detrudunt miseras, et multo crimine foedant;</l>
                <l xml:id="d009l225" n="224">In primis vero corpus; nam carceris instar</l>
                <l xml:id="d009l226" n="225">Est animae, quam dum membrorum nexibus arcte</l>
                <l xml:id="d009l227" n="226">Implicat, aethereae mentis suffocat acumen,</l>
                <l xml:id="d009l228" n="227">Haud secus ac intus positam vas fictile flammam,</l>
                <l xml:id="d009l229" n="228">Et nebulae nitidum obducunt Hyperionis orbem.</l>
                <l xml:id="d009l230" n="229">Tunc anima ipsa subit cunctarum obliuia rerum,</l>
                <l xml:id="d009l231" n="230">Tunc bibit infernam lethen, rasaeque tabellae</l>
                <l xml:id="d009l232" n="231">Efficitur similis, quam dextera nulla notauit.</l>
                <l xml:id="d009l233" n="232">Ergo ita captiuam et moribundo in carcere clausam,</l>
                <l xml:id="d009l234" n="233">Mille quidem illudunt pestes, mille undique monstra</l>
                <l xml:id="d009l235" n="234">Oppugnant, quaque arte valent euertere tentant.</l>
                <l xml:id="d009l236" n="235">Qualis viminea dum forte quiescit acanthis</l>
                <l xml:id="d009l237" n="236">In cauea, mulcens vario sua fata canore,</l>
                <l xml:id="d009l238" n="237">Ad quam prorepit summisso corpore fallax</l>
                <l xml:id="d009l239" n="238">Aelurus, miseramque infestans undique terret;</l>
                <l xml:id="d009l240" n="239">Venator murum aelurus, volucrumque peremptor;</l>
                <l xml:id="d009l241" n="240">Illa autem metuens rabiem praedonis, in omnes</l>
                <l xml:id="d009l242" n="241">Obuolitat partes, ac se fugitando tuetur.</l>
                <l xml:id="d009l243" n="242">Interea alter adest hostis, similique furore</l>
                <l xml:id="d009l244" n="243">Attonitam infestat, donec per latius aequo</l>
                <l xml:id="d009l245" n="244">Vnguibus immissis prensam extrahit interuallum,</l>
                <l xml:id="d009l246" n="245">Et solito extractam mandens cum murmure glutit.</l>
                <l xml:id="d009l247" n="246">Talis diuerso hinc illinc urgetur ab hoste</l>
                <l xml:id="d009l248" n="247">Infelix anima et fugiens haec retia, in illa</l>
                <l xml:id="d009l249" n="248">Incidit, humano dum corpore clausa tenetur.</l>
                <l xml:id="d009l250" n="249">Nescit enim quid agat, quo retrahatue feratue,</l>
                <l xml:id="d009l251" n="250">Et decepta boni specie velut ebria nutat.</l>
                <l xml:id="d009l252" n="251">Vnde, nisi auxilio monitoris, et arte docentis</l>
                <l xml:id="d009l253" n="252">Paulatim in lucem e tenebris ducatur opacis,</l>
                <l xml:id="d009l254" n="253">Deteriora petit semper, meliora refutans.</l>
                <l xml:id="d009l255" n="254">Prima igitur labes animae, et contagio prima,</l>
                <l xml:id="d009l256" n="255">Praecipuumque malum, quod culpa corporis illi</l>
                <l xml:id="d009l257" n="256">Euenit, est veri atque boni ignorantia, de qua</l>
                <l xml:id="d009l258" n="257">Iudicium falsum exoritur, quae maxima pestis</l>
                <l xml:id="d009l259" n="258">Humano est generi, de qua duo monstra creantur,</l>
                <l xml:id="d009l260" n="259">Stultitia atque Scelus: sed ab his mala cuncta duobus</l>
                <l xml:id="d009l261" n="260">Proueniunt, quaecumque homines patiuntur aguntue.</l>
                <l xml:id="d009l262" n="261">Quippe omnes peccant, vel quod bona falsa sequuntur,</l>
                <l xml:id="d009l263" n="262">Stultitia monstrante viam; vel quod scelus illis</l>
                <l xml:id="d009l264" n="263">Immittit stimulos, quibus in facta impia aguntur.</l>
                <l xml:id="d009l265" n="264">Propterea recte aut stultus dici aut sceleratus</l>
                <l xml:id="d009l266" n="265">Ille potest, quisquis peccat ratione relicta.</l>
                <l xml:id="d009l267" n="266">Verum, in parte animae quae concupit, ipsa recedit</l>
                <l xml:id="d009l268" n="267">Stultitia atque illic habitans tentoria fixit;</l>
                <l xml:id="d009l269" n="268">In parte autem alia quae irascitur, est Scelus, armis</l>
                <l xml:id="d009l270" n="269">Terribile atque dolis et letiferis aconitis.</l>
                <l xml:id="d009l271" n="270">Hi duo sunt Reges magni, et magna agmina ducunt</l>
                <l xml:id="d009l272" n="271">A tergo, humanumque genus populatur uterque.</l>
                <l xml:id="d009l273" n="272">Ambo etenim veri expertes, falsoque creati</l>
                <l xml:id="d009l274" n="273">Iudicio (ut dictum est) animas in carne sepultas,</l>
                <l xml:id="d009l275" n="274">Naturaeque suae immemores ac lucis egentes,</l>
                <l xml:id="d009l276" n="275">In tria stagna Erebi et mortis ducuntque trahuntque;</l>
                <l xml:id="d009l277" n="276">Quorum unum fertur limosum, illique Voluptas</l>
                <l xml:id="d009l278" n="277">Praesidet; ast aliud spinosum dicitur, in quo</l>
                <l xml:id="d009l279" n="278">Regnat Auaritia et lucrandi effraena cupido;</l>
                <l xml:id="d009l280" n="279">At reliquo est nomen fumoso, cuius habet ius</l>
                <l xml:id="d009l281" n="280">Imperiumque tenet sitibunda Superbia honoris.</l>
                <l xml:id="d009l282" n="281">In tribus his stagnis animarum maxima toto</l>
                <l xml:id="d009l283" n="282">Turba perit mundo, haec illis immensa ruina est.</l>
                <l xml:id="d009l284" n="283">Nam quaecumque undis merguntur talibus, illas</l>
                <l xml:id="d009l285" n="284">Perdit amor carnis, fugitiuorumque bonorum;</l>
                <l xml:id="d009l286" n="285">Nec se ultra agnoscunt, coelique obliuia potant,</l>
                <l xml:id="d009l287" n="286">Vsque adeo, ut vitam, praeterquam corporis, ullam</l>
                <l xml:id="d009l288" n="287">Esse negent, seseque aboleri in funere credant.</l>
                <l xml:id="d009l289" n="288">O viles crassasque animas et ab aethere prorsus</l>
                <l xml:id="d009l290" n="289">Auersas, nil egregium et sublime putantes,</l>
                <l xml:id="d009l291" n="290">Sed pecudum more in terras tantum aspicientes!</l>
                <l xml:id="d009l292" n="291">Sunt et causae aliae, propter quas efficiuntur</l>
                <l xml:id="d009l293" n="292">Prauae animae, unde malis multis iure afficiuntur.</l>
                <l xml:id="d009l294" n="293">Namque ubi densantur nubes, pluuiaeque creantur,</l>
                <l xml:id="d009l295" n="294">Et venti horrisono concursu fulgura gignunt,</l>
                <l xml:id="d009l296" n="295">Illic prauorum sedes est daemoniorum,</l>
                <l xml:id="d009l297" n="296">Quorum opera fiunt pestes, insanaque bella,</l>
                <l xml:id="d009l298" n="297">Et tempestates terra pelagoque furentes.</l>
                <l xml:id="d009l299" n="298">Horum astu, suasu, hortatu, impulsuque doloque</l>
                <l xml:id="d009l300" n="299">Turba ignara hominum ruit in turpissima quaeque</l>
                <l xml:id="d009l301" n="300">Flagitia; hinc recti, hinc obliuiscuntur honesti.</l>
                <l xml:id="d009l302" n="301">Sed quoniam tentatores et daemones istos</l>
                <l xml:id="d009l303" n="302">Peruersos paucis concessum est posse videre,</l>
                <l xml:id="d009l304" n="303">Pauci ideo credunt usquam reperirier illos;</l>
                <l xml:id="d009l305" n="304">Immo aliud nihil esse putant quam nomen inane</l>
                <l xml:id="d009l306" n="305">Plerique ac veluti aegrotorum insomnia rident.</l>
                <l xml:id="d009l307" n="306">Tu tamen hunc abs te errorem propelle, meisque</l>
                <l xml:id="d009l308" n="307">Crede, fidemque adhibe (nam sunt verissima) dictis.</l>
                <l xml:id="d009l309" n="308">Vtque scias melius nullas me fingere nugas,</l>
                <l xml:id="d009l310" n="309">Iam iam oculis faxo propriis tute omnia cernes.</l>
                <l xml:id="d009l311" n="310">Sed prius hic tentare opus est Thaumantida votis,</l>
                <l xml:id="d009l312" n="311">Quae mandata solet Iunonis ferre per auras,</l>
                <l xml:id="d009l313" n="312">Dissipet ut vento nubes coelumque serenet,</l>
                <l xml:id="d009l314" n="313">Impediat ne te spectantem turbidus aer.</l>
                <l xml:id="d009l315" n="314">Ergo Irin supplex tali sum voce precatus;</l>
                <l xml:id="d009l316" n="315">Iri, decus coeli, vario spectanda colore,</l>
                <l xml:id="d009l317" n="316">Quae nube ingentem roranti porrigis arcum,</l>
                <l xml:id="d009l318" n="317">Aduersoque sinu radiantis lumina Phoebi</l>
                <l xml:id="d009l319" n="318">Excipis, absorptasque ad nubila conuehis undas;</l>
                <l xml:id="d009l320" n="319">Iri, hominumque stupor et Iunonis nuntia magnae,</l>
                <l xml:id="d009l321" n="320">Thaumantis vere proles miranda vetusti,</l>
                <l xml:id="d009l322" n="321">Redde precor nobis pulsa caligine clarum</l>
                <l xml:id="d009l323" n="322">Aethera et Aeolio imbriferos, pulcherrima, claude</l>
                <l xml:id="d009l324" n="323">Carcere, Diua, Notos, proque his permitte serenos</l>
                <l xml:id="d009l325" n="324">Stellantis coeli Boream percurrere campos.</l>
                <l xml:id="d009l326" n="325">Continuo his dictis septem de parte trionis</l>
                <l xml:id="d009l327" n="326">Emicuit Boreas, et siccis flatibus omnem</l>
                <l xml:id="d009l328" n="327">Aera purgauit late purumque reliquit.</l>
                <l xml:id="d009l329" n="328">Post haec nescio quo irrorans mea lumina succo</l>
                <l xml:id="d009l330" n="329">Dux meus, aspice, ait, iam mundi arcana videbis.</l>
                <l xml:id="d009l331" n="330">Pandite nunc vestros fontes, vestra antra, sorores,</l>
                <l xml:id="d009l332" n="331">Quae iuga lauriferi Parnasi excelsa tenetis,</l>
                <l xml:id="d009l333" n="332">Et mihi (namque opus est) date centum in carmina linguas,</l>
                <l xml:id="d009l334" n="333">Vt possim aereos reges populosque referre</l>
                <l xml:id="d009l335" n="334">Ludificatores hominum scelerumque magistros,</l>
                <l xml:id="d009l336" n="335">Qui assidue vexant mortalia cuncta, suisque</l>
                <l xml:id="d009l337" n="336">Artibus humanas trudunt in tartara mentes.</l>
                <l xml:id="d009l338" n="337">Hic ubi puniceo coniux Tithonia curru</l>
                <l xml:id="d009l339" n="338">Oceano emergit primum, primumque nitescit,</l>
                <l xml:id="d009l340" n="339">Nocturnas abigens rubicunda luce tenebras,</l>
                <l xml:id="d009l341" n="340">Ingentem vidi Regem, ingentique sedentem</l>
                <l xml:id="d009l342" n="341">In solio, crines flammanti stemmate cinctum:</l>
                <l xml:id="d009l343" n="342">Pectus et os illi turgens, oculique micantes,</l>
                <l xml:id="d009l344" n="343">Alta supercilia, erectus similisque minanti</l>
                <l xml:id="d009l345" n="344">Vultus erat, latae nares, duo cornua lata,</l>
                <l xml:id="d009l346" n="345">Ipse niger totus; quando nigra corpora prauis</l>
                <l xml:id="d009l347" n="346">Daemonibus natura dedit, turpesque figuras.</l>
                <l xml:id="d009l348" n="347">Dens tamen albus erat, sannae albae utrimque patentes,</l>
                <l xml:id="d009l349" n="348">Alae humeris magnae, quales vespertilionum,</l>
                <l xml:id="d009l350" n="349">Membranis contextae amplis, pes amplus uterque,</l>
                <l xml:id="d009l351" n="350">Sed qualem fluuialis anas, qualemue sonorus</l>
                <l xml:id="d009l352" n="351">Anser habere solet; referebat cauda leonem.</l>
                <l xml:id="d009l353" n="352">Nudus erat, longis sed opertus corpora villis.</l>
                <l xml:id="d009l354" n="353">Multa illi adstabat turba innumerusque satelles.</l>
                <l xml:id="d009l355" n="354">Circum aderant longe lateque, quot agmina Xerxem</l>
                <l xml:id="d009l356" n="355">Non habuisse puto, peteret quum Marte Pelasgos</l>
                <l xml:id="d009l357" n="356">Infelix, vix inde fuga rediturus inermi.</l>
                <l xml:id="d009l358" n="357">Quisque suis uncum manibus follemque tenebat;</l>
                <l xml:id="d009l359" n="358">Folle quidem, ut capita inflarent, ventoque replerent</l>
                <l xml:id="d009l360" n="359">Illorum, quibus aut magnas fortuna dedisset</l>
                <l xml:id="d009l361" n="360">Diuitias, vel quos doctrina, robore, forma,</l>
                <l xml:id="d009l362" n="361">Nobilitate, aliis multis praestare viderent:</l>
                <l xml:id="d009l363" n="362">Vnco autem, ut quos implessent petulantibus auris</l>
                <l xml:id="d009l364" n="363">Iam satis atque super, fumosa in stagna tumentes</l>
                <l xml:id="d009l365" n="364">Pertraherent, praedam ranis colubrisque futuros,</l>
                <l xml:id="d009l366" n="365">Atque aliis, habitant illo quae gurgite, monstris.</l>
                <l xml:id="d009l367" n="366">Regi huic (quem dixi) nomen fuit estque Typhurgo;</l>
                <l xml:id="d009l368" n="367">Sic etenim aiebat declarans cuncta meus dux.</l>
                <l xml:id="d009l369" n="368">Post haec occiduas qua Titan vergit in undas,</l>
                <l xml:id="d009l370" n="369">Et prono curru extremis impendet Iberis,</l>
                <l xml:id="d009l371" n="370">Sollicitam direxi aciem, similemque priori</l>
                <l xml:id="d009l372" n="371">Prospexi Regem sublimi in sede locatum,</l>
                <l xml:id="d009l373" n="372">Aplesto cui nomen erat; populosque regebat</l>
                <l xml:id="d009l374" n="373">Spirituum innumeros, Solis quoscumque cadentis</l>
                <l xml:id="d009l375" n="374">Fert regio atque plagis quicumque morantur in illis.</l>
                <l xml:id="d009l376" n="375">Dipsada quisque manu daemon gestabat et uncum.</l>
                <l xml:id="d009l377" n="376">Tunc Iouis atque Aretes natus: "Viden', inquit, ut ipsos</l>
                <l xml:id="d009l378" n="377">Quisque suum irritent angues, digitisque lacessant,</l>
                <l xml:id="d009l379" n="378">Vt morsu grauiore petant, grauiore veneno</l>
                <l xml:id="d009l380" n="379">Inficiant terrenorum hominum vilissima corda?</l>
                <l xml:id="d009l381" n="380">Nam qui pestiferi laeduntur vulnere dentis,</l>
                <l xml:id="d009l382" n="381">Amittunt mentem miseri et coelestia prorsus</l>
                <l xml:id="d009l383" n="382">Despiciunt, tantaque siti vexantur, ut unquam</l>
                <l xml:id="d009l384" n="383">Expleri nequeant, frustraque bibendo laborent,</l>
                <l xml:id="d009l385" n="384">Dumque ita nequicquam semper sitiuntque bibuntque</l>
                <l xml:id="d009l386" n="385">Immemores mortis, sortis coelique suique,</l>
                <l xml:id="d009l387" n="386">Ecce adsunt diris armati daemones uncis,</l>
                <l xml:id="d009l388" n="387">Abripiuntque illos et adhuc sitientia figunt</l>
                <l xml:id="d009l389" n="388">Guttura, spinosi stagni mergenda sub undas.</l>
                <l xml:id="d009l390" n="389">Illic innumeris poenis plectuntur, et illic</l>
                <l xml:id="d009l391" n="390">Plurima monstra latent, praesertim plurima hirudo,</l>
                <l xml:id="d009l392" n="391">Morsibus assiduis quorum noctesque diesque</l>
                <l xml:id="d009l393" n="392">Intolerabiliter cruciati denique reddunt</l>
                <l xml:id="d009l394" n="393">Quem viuendo aliis olim extraxere cruorem.</l>
                <l xml:id="d009l395" n="394">Nec tales minuunt longissima saecula poenas.</l>
                <l xml:id="d009l396" n="395">Ergo hic Rex facit et punit quos fecit auaros. "</l>
                <l xml:id="d009l397" n="396">His dictis conuerti oculos ad frigida mundi</l>
                <l xml:id="d009l398" n="397">Sidera, qua geminam noster polus aspicit arcton,</l>
                <l xml:id="d009l399" n="398">Et sua semper agit circum sarraca Bootes.</l>
                <l xml:id="d009l400" n="399">Illic Regem alium video innumerasque malorum</l>
                <l xml:id="d009l401" n="400">Spirituum turbas Aquilonia regna colentes,</l>
                <l xml:id="d009l402" n="401">Gestantesque hamos manibus. Tunc dux meus inquit:</l>
                <l xml:id="d009l403" n="402">"Rex hic, qui gelidis Boreae dominatur in oris,</l>
                <l xml:id="d009l404" n="403">Luxuriae atque gulae est princeps, idemque Philocreus</l>
                <l xml:id="d009l405" n="404">Nomen habet, non fraude aliis neque viribus impar;</l>
                <l xml:id="d009l406" n="405">O quantum noxae caecis mortalibus affert?</l>
                <l xml:id="d009l407" n="406">Namque hamis quos ipse vides dulcem inserit escam,</l>
                <l xml:id="d009l408" n="407">Infectam tamen occulto Stygioque veneno,</l>
                <l xml:id="d009l409" n="408">Hisque capi iubet insulsos, stagnique lutosi</l>
                <l xml:id="d009l410" n="409">In vada nigra trahi captos et gurgite mergi;</l>
                <l xml:id="d009l411" n="410">Qui mox mutati in brutorum corpora fiunt</l>
                <l xml:id="d009l412" n="411">Porci, asini, tauri, vulpes, ursique lupique,</l>
                <l xml:id="d009l413" n="412">Atque alia, humanae quae sunt expertia mentis.</l>
                <l xml:id="d009l414" n="413">Nec satis hoc: vespis, crabronibus et scarabeis</l>
                <l xml:id="d009l415" n="414">Torquentur miseri assidue, quae plurima in illis</l>
                <l xml:id="d009l416" n="415">Obuolitant ripis animalia ibique morantur.</l>
                <l xml:id="d009l417" n="416">Talibus oblectant placantque Philocrea poenis,</l>
                <l xml:id="d009l418" n="417">Gaudia qui carnis, spreta virtute, sequuntur."</l>
                <l xml:id="d009l419" n="418">Haec ait. Ast ego, qua vertex decliuior Austrum,</l>
                <l xml:id="d009l420" n="419">Nubiferumque Notum gignit, genitumque per oras</l>
                <l xml:id="d009l421" n="420">Anguiferae Libyes spacia in contraria mittit,</l>
                <l xml:id="d009l422" n="421">Prospiciens visu intento, quanta agmina cerno,</l>
                <l xml:id="d009l423" n="422">Et quantos passim conuentus daemoniorum,</l>
                <l xml:id="d009l424" n="423">Hinc atque hinc nigris alis per inane volantum.</l>
                <l xml:id="d009l425" n="424">Rex erat in medio magnus, magnaque corona</l>
                <l xml:id="d009l426" n="425">Insignis, qui torua acie, vultuque maligno</l>
                <l xml:id="d009l427" n="426">Vibrabat stridens linguam patulo ore trisulcam,</l>
                <l xml:id="d009l428" n="427">Vipereum in morem, et virus saniemque vomebat:</l>
                <l xml:id="d009l429" n="428">Qualem murenae coluber stimulatus amore,</l>
                <l xml:id="d009l430" n="429">Gaudia coniugii metuens temerare veneno,</l>
                <l xml:id="d009l431" n="430">Effundit summo in scopulo, effusamque reponit</l>
                <l xml:id="d009l432" n="431">Cautibus in rigidis, mox saltu praecipitem se</l>
                <l xml:id="d009l433" n="432">Deicit in medias sinuosi fluminis undas,</l>
                <l xml:id="d009l434" n="433">Sibilaque ingeminans charam vestigat amicam:</l>
                <l xml:id="d009l435" n="434">Illa sono audito confestim occurrit amanti,</l>
                <l xml:id="d009l436" n="435">Multiplicique ambo coniungunt corpora nexu.</l>
                <l xml:id="d009l437" n="436">Ast, ubi iam Veneris tandem est expleta voluptas,</l>
                <l xml:id="d009l438" n="437">Emergit laetus coluber, pestemque relictam</l>
                <l xml:id="d009l439" n="438">In scopulo repetit prudens, suaque arma requirit;</l>
                <l xml:id="d009l440" n="439">Quae si amota videt, vel proculcata, dolore</l>
                <l xml:id="d009l441" n="440">Afficitur tanto, ut moerens, vitamque perosus,</l>
                <l xml:id="d009l442" n="441">Terque quaterque caput saxis illidat acutis,</l>
                <l xml:id="d009l443" n="442">Donec morte animam et curas simul exuat omnes.</l>
                <l xml:id="d009l444" n="443">Iste igitur Rex talis erat, talesque videbam</l>
                <l xml:id="d009l445" n="444">Esse suos populos. Plerumque est Regis imago</l>
                <l xml:id="d009l446" n="445">Vulgus et ad mores accedere principis optat.</l>
                <l xml:id="d009l447" n="446">Dextra erat ipsorum fallaci armata dolone,</l>
                <l xml:id="d009l448" n="447">Liuidaque ora, atri dentes spumosaque labra;</l>
                <l xml:id="d009l449" n="448">Regem hunc inuidiae esse patrem dominumque Timalphes</l>
                <l xml:id="d009l450" n="449">Aiebat referens, ipsumque Miastora dici,</l>
                <l xml:id="d009l451" n="450">Quo instigante sui mortalia corda ministri</l>
                <l xml:id="d009l452" n="451">Tartareis implent spumis; tunc improba pestis</l>
                <l xml:id="d009l453" n="452">Diffundens sese totos contaminat artus,</l>
                <l xml:id="d009l454" n="453">Praesertimque oculos angit, ne prospera ferre</l>
                <l xml:id="d009l455" n="454">Alterius possint, intabescuntque videndo.</l>
                <l xml:id="d009l456" n="455">Postremo, infixis per terga dolonibus, aegras</l>
                <l xml:id="d009l457" n="456">Extrudunt animas, triplici quas gutture mandit</l>
                <l xml:id="d009l458" n="457">Cerberus, et mansas aconita in tristia vertit;</l>
                <l xml:id="d009l459" n="458">Corpora scorpiones fiunt et acumine caudae,</l>
                <l xml:id="d009l460" n="459">Quamuis blanda illis videantur brachia, laedunt.</l>
                <l xml:id="d009l461" n="460">Sed tu iam medias contemplare aeris oras,</l>
                <l xml:id="d009l462" n="461">Sarcotheonque vide, qui Rex est primus, et idem</l>
                <l xml:id="d009l463" n="462">Pessimus: hunc alii Reges metuuntque coluntque;</l>
                <l xml:id="d009l464" n="463">Huic seruit quicquid tenet orbis daemoniorum,</l>
                <l xml:id="d009l465" n="464">A quo ceu quodam centro genus omne malorum</l>
                <l xml:id="d009l466" n="465">Emicat, ut radii solis de corpore manant.</l>
                <l xml:id="d009l467" n="466">Aspexi hunc igitur, saeuum horribilemque, superbo</l>
                <l xml:id="d009l468" n="467">Extantem solio scelerataque sceptra tenentem.</l>
                <l xml:id="d009l469" n="468">Sanguineae cristae huic surgunt et cornua septem</l>
                <l xml:id="d009l470" n="469">Erecta, et totidem ingentes referentia turres.</l>
                <l xml:id="d009l471" n="470">Auribus atque oculis lucent et naribus ignes,</l>
                <l xml:id="d009l472" n="471">Oraque fumosas euoluunt grandia flammas.</l>
                <l xml:id="d009l473" n="472">Heu! quot habet secum comites, quantasque phalanges</l>
                <l xml:id="d009l474" n="473">Instructas telis et bombiferis tormentis</l>
                <l xml:id="d009l475" n="474">Iste tyrannus agit, tanquam perfringere coelum</l>
                <l xml:id="d009l476" n="475">Vellet, et aetherea superos depellere ab aula!</l>
                <l xml:id="d009l477" n="476">Tunc mihi ductor ait; fuit hic pulcherrimus olim,</l>
                <l xml:id="d009l478" n="477">Supremoque Ioui charissimus; at mala mentis</l>
                <l xml:id="d009l479" n="478">Conditio, et laetis cognata superbia rebus</l>
                <l xml:id="d009l480" n="479">Attulit exitium misero. Par namque volebat</l>
                <l xml:id="d009l481" n="480">Esse Deo, cupiens aequalem sedis honorem.</l>
                <l xml:id="d009l482" n="481">Proinde relegari meruit, iussusque Michael</l>
                <l xml:id="d009l483" n="482">Constituit certos illi inter nubila fines.</l>
                <l xml:id="d009l484" n="483">Saepe tamen priscae laudis, veterumque bonorum</l>
                <l xml:id="d009l485" n="484">Non oblitus adhuc et spe delusus inani,</l>
                <l xml:id="d009l486" n="485">Bella mouet superis, coelumque irrumpere tentat.</l>
                <l xml:id="d009l487" n="486">Hinc fragor, hinc tonitrus metuendaque fulmina fiunt,</l>
                <l xml:id="d009l488" n="487">Horrificique ignes nigranti nube coruscant:</l>
                <l xml:id="d009l489" n="488">Terrentur pecudes, humanaque corda tremiscunt.</l>
                <l xml:id="d009l490" n="489">Sed furit incassum et vexat labor irritus illum,</l>
                <l xml:id="d009l491" n="490">Nec potis est ultra aethereos intrare penates:</l>
                <l xml:id="d009l492" n="491">Quique prius lucis lator, dicique solebat</l>
                <l xml:id="d009l493" n="492">Lucifer, est nunc noctis amans, gaudetque vagari</l>
                <l xml:id="d009l494" n="493">Per noctem, lemures secum et fantasmata ducens;</l>
                <l xml:id="d009l495" n="494">Perque diem interdum, quoties committere quaerit</l>
                <l xml:id="d009l496" n="495">Armatas nebulonum acies et sternere caesis</l>
                <l xml:id="d009l497" n="496">Corporibus campos vel quum crudelia nautis</l>
                <l xml:id="d009l498" n="497">Fata parat, miserasque undis operire carinas,</l>
                <l xml:id="d009l499" n="498">Aut quum grande aliud tentat scelus; ille etenim tunc</l>
                <l xml:id="d009l500" n="499">In lucem prodit, sed clam; mittitque latenter</l>
                <l xml:id="d009l501" n="500">Ad loca certa suos famulos, qui corda malorum</l>
                <l xml:id="d009l502" n="501">Instigant hominum furiisque audacibus implent,</l>
                <l xml:id="d009l503" n="502">Et taciti inspirant mentem, non voce loquuntur.</l>
                <l xml:id="d009l504" n="503">Ast ego: "Quaeso (inquam) mi dux, iam daemonas istos</l>
                <l xml:id="d009l505" n="504">Mittamus, resque humanas tandem aspiciamus.</l>
                <l xml:id="d009l506" n="505">Namque hac de specula facile est terramque fretumque</l>
                <l xml:id="d009l507" n="506">Cernere: non leuiter nos haec spectacla iuuabunt.</l>
                <l xml:id="d009l508" n="507">Coepimus ergo ambo mortalia contemplari.</l>
                <l xml:id="d009l509" n="508">Mirabar primum vario distincta colore</l>
                <l xml:id="d009l510" n="509">Corpora. Nam mediae gens est quae proxima Zonae</l>
                <l xml:id="d009l511" n="510">Nigra erat, et crassis labris crispisque capillis,</l>
                <l xml:id="d009l512" n="511">Et nuda, aut simae corio male tecta capellae.</l>
                <l xml:id="d009l513" n="512">Quae vero gelidis Boreae reperitur in oris,</l>
                <l xml:id="d009l514" n="513">Vincebat candore niues et frigora longis</l>
                <l xml:id="d009l515" n="514">Vestibus ac multo vix defendebat amictu.</l>
                <l xml:id="d009l516" n="515">Hanc illamque inter gentem quicumque morantur</l>
                <l xml:id="d009l517" n="516">Innumeri populi, nigro tinguntur et albo,</l>
                <l xml:id="d009l518" n="517">Sed magis atque minus, quanta est distantia solis.</l>
                <l xml:id="d009l519" n="518">Talia dum stulte admiror; quid friuola curas,</l>
                <l xml:id="d009l520" n="519">Quid vanos spectas humana in carne colores?</l>
                <l xml:id="d009l521" n="520">Dux meus inquit; erit melius perpendere mores,</l>
                <l xml:id="d009l522" n="521">Atque animorum habitus varios, operumque figuras:</l>
                <l xml:id="d009l523" n="522">Ex quibus agnosces meque ostendente videbis,</l>
                <l xml:id="d009l524" n="523">Quae sit vita hominum et quantum chaos erret in illa.</l>
                <l xml:id="d009l525" n="524">Principio tibi finge manum, quae pollice coelum</l>
                <l xml:id="d009l526" n="525">Aspiciat, passis digitis; et pollice in ipso</l>
                <l xml:id="d009l527" n="526">Pone hominum genus illorum, quibus optima mens est,</l>
                <l xml:id="d009l528" n="527">Qui res humanas spernunt, diuinaque tantum</l>
                <l xml:id="d009l529" n="528">Mirantur, quibus in primis sapientia cordi est,</l>
                <l xml:id="d009l530" n="529">Qui contemplari naturam atque aethera gaudent,</l>
                <l xml:id="d009l531" n="530">Innocui, mites, iustumque piumque colentes,</l>
                <l xml:id="d009l532" n="531">Quos neque diuitiae capiunt neque turpia carnis</l>
                <l xml:id="d009l533" n="532">Gaudia nec tumidi splendor titillat honoris,</l>
                <l xml:id="d009l534" n="533">Coelestes homines, humano in corpore Diui,</l>
                <l xml:id="d009l535" n="534">Rari adeo; perfecta etenim sunt omnia rara.</l>
                <l xml:id="d009l536" n="535">O utinam talem te Iuppiter esse iuberet!</l>
                <l xml:id="d009l537" n="536">Proximus huic digito est index, ubi ponere oportet</l>
                <l xml:id="d009l538" n="537">Prudentes homines; genus hoc est quippe secundum,</l>
                <l xml:id="d009l539" n="538">Estque bonum, tamen in terras decliue, regendis</l>
                <l xml:id="d009l540" n="539">Vrbibus ac populis aptum, rebusque gerendis,</l>
                <l xml:id="d009l541" n="540">Iustitiam colit atque fidem, moresque pudicos,</l>
                <l xml:id="d009l542" n="541">Non tamen exutum est terreno prorsus amore.</l>
                <l xml:id="d009l543" n="542">Cui si quando Deus rerum permittit habenas,</l>
                <l xml:id="d009l544" n="543">Imperiique decus, tunc aurea secula fiunt,</l>
                <l xml:id="d009l545" n="544">Tunc floret virtus terrasque Astraea reuisit,</l>
                <l xml:id="d009l546" n="545">Pax viget et vitium duris cohibetur habenis.</l>
                <l xml:id="d009l547" n="546">Post sequitur medius digitus, qui infamis habetur,</l>
                <l xml:id="d009l548" n="547">In qua sede aliud genus est tibi constituendum,</l>
                <l xml:id="d009l549" n="548">Illorum, quibus est magnae solertia mentis</l>
                <l xml:id="d009l550" n="549">Ingeniique vigor, nec non vis magna loquendi;</l>
                <l xml:id="d009l551" n="550">Sed praui sunt, iniusti, vitiisque referti,</l>
                <l xml:id="d009l552" n="551">In terras curui, nunquam aethera suspicientes,</l>
                <l xml:id="d009l553" n="552">Astuti in primis, falsoque in pectore vulpem</l>
                <l xml:id="d009l554" n="553">Gestantes, turbamque ignaram decipientes.</l>
                <l xml:id="d009l555" n="554">Quumque odio virtutem habeant, quum numina temnant,</l>
                <l xml:id="d009l556" n="555">Se simulant iustos tamen ac virtutis amantes,</l>
                <l xml:id="d009l557" n="556">Proque albis nigra, et pro nigris alba loquuntur.</l>
                <l xml:id="d009l558" n="557">Omnia vel lucri faciunt vel laudis amore,</l>
                <l xml:id="d009l559" n="558">Nec nisi praesentem vitam sperantue timentue.</l>
                <l xml:id="d009l560" n="559">Hi sunt qui semper prudentibus aduersantur,</l>
                <l xml:id="d009l561" n="560">Armatique dolis, confidentesque fauori,</l>
                <l xml:id="d009l562" n="561">(Quem sibi seruitio turpi vel munere blando</l>
                <l xml:id="d009l563" n="562">Conciliare solent) sanctis conatibus obstant</l>
                <l xml:id="d009l564" n="563">Prudentum, et nubem veris rationibus obdunt;</l>
                <l xml:id="d009l565" n="564">Quae si non prosunt artes, tunc res agitur vi:</l>
                <l xml:id="d009l566" n="565">Vtuntur ferro, flammis, atroque veneno;</l>
                <l xml:id="d009l567" n="566">Laedere si nequeunt furtim, grassantur aperte.</l>
                <l xml:id="d009l568" n="567">Ergo his militibus sese ac sua regna tuetur</l>
                <l xml:id="d009l569" n="568">Ipse malus daemon, tali se robore fulcit,</l>
                <l xml:id="d009l570" n="569">Tali praesidio terram sibi subicit omnem.</l>
                <l xml:id="d009l571" n="570">Nam longe plures sunt et longe asperiores</l>
                <l xml:id="d009l572" n="571">Astuti quam prudentes ideoque reportant</l>
                <l xml:id="d009l573" n="572">Palmam plerumque et victa probitate triumphant.</l>
                <l xml:id="d009l574" n="573">Qui quum sceptra tenent et praesunt urbibus, aetas</l>
                <l xml:id="d009l575" n="574">Ferrea regreditur, mauortia bella resurgunt,</l>
                <l xml:id="d009l576" n="575">Iustitiam et leges vincit furor, omnia demum</l>
                <l xml:id="d009l577" n="576">Bacchantur vitia impune et iacet obruta virtus.</l>
                <l xml:id="d009l578" n="577">Hoc hominum genere est nullum sceleratius inter</l>
                <l xml:id="d009l579" n="578">Mortales, nec coelicolis odiosius ullum est.</l>
                <l xml:id="d009l580" n="579">Proxima stultorum est sedes, quartoque locari</l>
                <l xml:id="d009l581" n="580">In digito debet. Stultorum maxima turba est.</l>
                <l xml:id="d009l582" n="581">Quis nescit? gaudet stultis natura creandis,</l>
                <l xml:id="d009l583" n="582">Vt maluis atque urticis et vilibus herbis.</l>
                <l xml:id="d009l584" n="583">Hi sunt obtuso ingenio crassoque cerebro,</l>
                <l xml:id="d009l585" n="584">Et nihil pendunt animi bona, solaque ventris</l>
                <l xml:id="d009l586" n="585">Et Veneris, pecudum ritu, oblectamina quaerunt.</l>
                <l xml:id="d009l587" n="586">Quos bipedes asinos ipsi mille artibus atque</l>
                <l xml:id="d009l588" n="587">Insidiis capiunt astuti, plurima eisdem</l>
                <l xml:id="d009l589" n="588">Persuadere solent iniusta et falsa, suoque</l>
                <l xml:id="d009l590" n="589">Eloquio quocumque volunt ducuntque trahuntque</l>
                <l xml:id="d009l591" n="590">Credula quandoquidem est stultorum, ceu puerorum,</l>
                <l xml:id="d009l592" n="591">Turba, sed in vitium magis. Haeret opinio semper</l>
                <l xml:id="d009l593" n="592">Illis deterior, quibus est quoque deterior mens.</l>
                <l xml:id="d009l594" n="593">Hinc est quod stulti astutorum quam prudentum</l>
                <l xml:id="d009l595" n="594">Promtius auscultant dictis et credere malunt;</l>
                <l xml:id="d009l596" n="595">Quippe ferunt praua astuti, et plerumque dolosa</l>
                <l xml:id="d009l597" n="596">Consilia et vitium pulchro sub cortice velant.</l>
                <l xml:id="d009l598" n="597">Sed licet in multis astuti ludificentur</l>
                <l xml:id="d009l599" n="598">Hos quos dixi asinos, tamen una superstitionis</l>
                <l xml:id="d009l600" n="599">Est facilisque via et cunctis iam cognita seclis,</l>
                <l xml:id="d009l601" n="600">Qua astuti in primis utuntur. Namque Deorum</l>
                <l xml:id="d009l602" n="601">Addicunt sese templis ac sacra ministrant;</l>
                <l xml:id="d009l603" n="602">Tunc implent urgentque metu insulsissima corda</l>
                <l xml:id="d009l604" n="603">Stultorum, terrentque minis, nisi numina placent</l>
                <l xml:id="d009l605" n="604">Muneribus, redimantque datis sua crimina nummis,</l>
                <l xml:id="d009l606" n="605">Quos ipsi mox accipiunt, quibus et sua saepe</l>
                <l xml:id="d009l607" n="606">Scorta sacerdotes casti mulasque saginant.</l>
                <l xml:id="d009l608" n="607">Nempe, sacerdotum qualis sit vita modusque</l>
                <l xml:id="d009l609" n="608">Fallendi stultos, quis non videt? attamen ipsis</l>
                <l xml:id="d009l610" n="609">Haec impune licent. Tanta est clementia Regum,</l>
                <l xml:id="d009l611" n="610">Dumtaxat ludo, ventri, Venerique vacantum.</l>
                <l xml:id="d009l612" n="611">Haec quoque Dii faciles tolerant, paruique videntur</l>
                <l xml:id="d009l613" n="612">Pendere, qua sua sacra manu, quo pectore fiant,</l>
                <l xml:id="d009l614" n="613">Quo probro in terris quoue afficiantur honore.</l>
                <l xml:id="d009l615" n="614">Sed redeo ad stultos, quos quando extollit, et alto</l>
                <l xml:id="d009l616" n="615">Collocat in solio cupiens Fortuna iocari;</l>
                <l xml:id="d009l617" n="616">O quot stultitiis tunc omnia plena videbis!</l>
                <l xml:id="d009l618" n="617">Quas memorare nimis longum foret. Improbitas tunc</l>
                <l xml:id="d009l619" n="618">Exultat, virtusque mouet contemta cachinnum.</l>
                <l xml:id="d009l620" n="619">Tum choreis lautisque epulis, variisque vacatur</l>
                <l xml:id="d009l621" n="620">Ludis atque iocis, tum scurrarum ac meretricum</l>
                <l xml:id="d009l622" n="621">Agmina cernuntur passim, tum sola voluptas</l>
                <l xml:id="d009l623" n="622">Turpis et insipiens tota dominatur in orbe.</l>
                <l xml:id="d009l624" n="623">Qualis enim rex est, talis quoque subditus illi</l>
                <l xml:id="d009l625" n="624">Esse solet populus, studiisque tenetur eisdem.</l>
                <l xml:id="d009l626" n="625">Non est sola tamen stultis cognata voluptas;</l>
                <l xml:id="d009l627" n="626">Ira frequens etiam quatit illos, pronus in iram</l>
                <l xml:id="d009l628" n="627">Stultorum est animus, facile excandescit et audet</l>
                <l xml:id="d009l629" n="628">Omne scelus, quoties concepta bile tumescit.</l>
                <l xml:id="d009l630" n="629">Tunc ferri sceleratus amor rixaeque cruentae</l>
                <l xml:id="d009l631" n="630">Surgunt, et gelidae dant plurima corpora morti.</l>
                <l xml:id="d009l632" n="631">Ergo ferum genus hoc hominum est, valdeque cauendum.</l>
                <l xml:id="d009l633" n="632">Vltimus est digitus minimus, quo saepius aures</l>
                <l xml:id="d009l634" n="633">Scalpuntur, dicique ideo solet auricularis;</l>
                <l xml:id="d009l635" n="634">Hic locus est insanorum, qui mente videntur</l>
                <l xml:id="d009l636" n="635">Exuti, quibus est usus rationis ademtus;</l>
                <l xml:id="d009l637" n="636">Quorum si nunquam cesset furor, expedit illos</l>
                <l xml:id="d009l638" n="637">Oppetere et tantum moriendo relinquere morbum.</l>
                <l xml:id="d009l639" n="638">Ergo hominum duo sunt genera et non plura bonorum.</l>
                <l xml:id="d009l640" n="639">Caetera (nam mala sunt) vitato sedulus; aut, si</l>
                <l xml:id="d009l641" n="640">Non vitare potes, saltem irritare caueto;</l>
                <l xml:id="d009l642" n="641">Nam furit atque ferit saeuissima bellua vulgus.</l>
                <l xml:id="d009l643" n="642">Postquam sic fata est proles Areteia, numquid</l>
                <l xml:id="d009l644" n="643">A vitiis (inquam) possunt ad honesta vocari</l>
                <l xml:id="d009l645" n="644">Officia astuti et stulti? an via nulla medendi est</l>
                <l xml:id="d009l646" n="645">Criminibus? vel si qua via est, edissere quae sit.</l>
                <l xml:id="d009l647" n="646">Tali autem mihi tunc respondit voce Timalphes;</l>
                <l xml:id="d009l648" n="647">Natura, ut multos humano in corpore morbos</l>
                <l xml:id="d009l649" n="648">Ingenuit, sic multa animo mala contulit aegro,</l>
                <l xml:id="d009l650" n="649">Atque suos parti utrique est largita labores.</l>
                <l xml:id="d009l651" n="650">Aspice quanto hominum genus amplectatur amore,</l>
                <l xml:id="d009l652" n="651">Opportuna tamen medicamina multa creauit;</l>
                <l xml:id="d009l653" n="652">Quod nisi fecisset, nimis iracunda fuisset.</l>
                <l xml:id="d009l654" n="653">Ergo eadem nocuit, quae profuit, utque nocendo</l>
                <l xml:id="d009l655" n="654">Ingeniosa fuit, fuit ingeniosa medendo:</l>
                <l xml:id="d009l656" n="655">Vt dubites materne an sit dicenda nouerca.</l>
                <l xml:id="d009l657" n="656">Sed nunc mittamus morbos et pharmaca quae sunt</l>
                <l xml:id="d009l658" n="657">Corporis; ista patent iam multis edita libris.</l>
                <l xml:id="d009l659" n="658">Deque animo (ut melius quae me paulo ante rogasti</l>
                <l xml:id="d009l660" n="659">Percipias), quantum res postulat ipsa, loquamur.</l>
                <l xml:id="d009l661" n="660">Principio, ut iussu naturae rustica tellus,</l>
                <l xml:id="d009l662" n="661">Vrticas tribulosque et vilia gramina gignit,</l>
                <l xml:id="d009l663" n="662">Ni cultura frequens adsit, multoque labore</l>
                <l xml:id="d009l664" n="663">Ingratas rastris ac vomere dissipet herbas;</l>
                <l xml:id="d009l665" n="664">Nec satis hoc; opus est etiam bona semina ibidem</l>
                <l xml:id="d009l666" n="665">Spargere et assidua sparsis insistere cura;</l>
                <l xml:id="d009l667" n="666">Sic animus, dum corporeo stat carcere vinctus,</l>
                <l xml:id="d009l668" n="667">Horrescit densis vitiorum sentibus, et fit</l>
                <l xml:id="d009l669" n="668">Pene ferus, nisi prudenti cultore iuuetur,</l>
                <l xml:id="d009l670" n="669">Qui vitia expungat, virtutesque inserat apte.</l>
                <l xml:id="d009l671" n="670">Sed quae sit cultura animi, fortasse requiris.</l>
                <l xml:id="d009l672" n="671">Est sophia, est inquam sophia: hanc intellige, mores</l>
                <l xml:id="d009l673" n="672">Quae docet atque probos homines facit, et viuendi</l>
                <l xml:id="d009l674" n="673">Recte monstrat iter mortalibus, ut pietatem</l>
                <l xml:id="d009l675" n="674">Iustitiamque colant suadens et crimina vitent.</l>
                <l xml:id="d009l676" n="675">Sola haec nimirum sophia et sapientia vera est,</l>
                <l xml:id="d009l677" n="676">Non ea, cui passim medici vafrique cuculli</l>
                <l xml:id="d009l678" n="677">Temporibus nostris incumbunt nocte dieque,</l>
                <l xml:id="d009l679" n="678">Quaerentes rerum abstrusas euoluere causas,</l>
                <l xml:id="d009l680" n="679">Naturaeque intus latitantis pandere claustra,</l>
                <l xml:id="d009l681" n="680">Materiam primam vacuumque ac mille Chimaeras</l>
                <l xml:id="d009l682" n="681">Inflatis buccis ructantes, ut videantur</l>
                <l xml:id="d009l683" n="682">Docti et rugosas distendant aere crumenas.</l>
                <l xml:id="d009l684" n="683">O bellam sophiam, cuius studiosa iuuentus</l>
                <l xml:id="d009l685" n="684">Aut inhiat lucro, aut sterili ambitione tumescit,</l>
                <l xml:id="d009l686" n="685">Sed nil candidior, sed nil moratior exit!</l>
                <l xml:id="d009l687" n="686">Non haec est cultrix animi et sapientia dici</l>
                <l xml:id="d009l688" n="687">Iure nequit, potiusque vocanda scientia, si non</l>
                <l xml:id="d009l689" n="688">Ambiguos veri calles decepta relinquit.</l>
                <l xml:id="d009l690" n="689">Ergo hanc qui didicit, scit, non sapit atque scientis</l>
                <l xml:id="d009l691" n="690">Nomen habere potest forsan, sed non sapientis.</l>
                <l xml:id="d009l692" n="691">Haec duo sunt etenim spatiis disiuncta reductis,</l>
                <l xml:id="d009l693" n="692">Suntque operum diuersorum. Sapientia fructum</l>
                <l xml:id="d009l694" n="693">Producit vitae, fert ipsa scientia florem.</l>
                <l xml:id="d009l695" n="694">Prodest illa, sed haec ornat; considerat illa</l>
                <l xml:id="d009l696" n="695">Quae sunt intra hominem, haec circa exteriora vagatur;</l>
                <l xml:id="d009l697" n="696">Illa pium ac iustum, haec doctum facit atque disertum.</l>
                <l xml:id="d009l698" n="697">Proinde animi cultrix sola est sapientia, mores</l>
                <l xml:id="d009l699" n="698">Quae docet, ut dixi. Haec etenim vitia omnia vellit,</l>
                <l xml:id="d009l700" n="699">Virtutesque serit, quas coelesti irrigat imbri.</l>
                <l xml:id="d009l701" n="700">O humani generis lux, o via vera salutis,</l>
                <l xml:id="d009l702" n="701">Praesidium, portus, solamen, regula vitae!</l>
                <l xml:id="d009l703" n="702">O pax et medicina animi, o venerabile asylum,</l>
                <l xml:id="d009l704" n="703">Suauior ac potior, sapientia, nectare! quis te,</l>
                <l xml:id="d009l705" n="704">Quis te nunc amat aut sequitur? tibi quis locus aut quis</l>
                <l xml:id="d009l706" n="705">Est honor in terris? quondam regnare solebas</l>
                <l xml:id="d009l707" n="706">In templis, in porticibusque et gymnasiis et</l>
                <l xml:id="d009l708" n="707">Conciliis, Regumque aulis; nunc cognita nulli es;</l>
                <l xml:id="d009l709" n="708">Sed pro te regnant nugae, et mera somnia vatum.</l>
                <l xml:id="d009l710" n="709">Quid nunc in ludis pueri, imprudensque iuuentus</l>
                <l xml:id="d009l711" n="710">Discit? fabellas turpes vel prorsus inanes.</l>
                <l xml:id="d009l712" n="711">Ecce sedens alte praeceptor, codice aperto</l>
                <l xml:id="d009l713" n="712">Excreat, et postquam circumspectauit hiantes,</l>
                <l xml:id="d009l714" n="713">Arrectasque aures tironum, voce sonanti</l>
                <l xml:id="d009l715" n="714">Aut tragicas laruas aut comica scorta referre</l>
                <l xml:id="d009l716" n="715">Incipit, aut veterum insanos effutit amores,</l>
                <l xml:id="d009l717" n="716">Aut quod monstrosum et saeuum et plorabile narrat.</l>
                <l xml:id="d009l718" n="717">O caput helleboro dignum! sic pectora pura</l>
                <l xml:id="d009l719" n="718">Imbuis? et rerum ignaros hac fruge saginas?</l>
                <l xml:id="d009l720" n="719">Hoc sale conditur tenera ac petulantior aetas?</l>
                <l xml:id="d009l721" n="720">Non pudet his nugis absumere turpiter aeuum?</l>
                <l xml:id="d009l722" n="721">Hinc tot ubique vides prauos, tot ubique scelestos:</l>
                <l xml:id="d009l723" n="722">Hinc et tanta seges vitiorum crescit ubique,</l>
                <l xml:id="d009l724" n="723">Quando nulla animis cultura adhibetur honesta.</l>
                <l xml:id="d009l725" n="724">O corruptores! non cultores puerorum!</l>
                <l xml:id="d009l726" n="725">Discite vos prius, inde aliis ostendite rectam</l>
                <l xml:id="d009l727" n="726">Viuendi formam et sanctos inducite mores,</l>
                <l xml:id="d009l728" n="727">Ne pecudum ritu vitam ducatis inertem.</l>
                <l xml:id="d009l729" n="728">Tu vero, Stellate, audi: te namque docebo,</l>
                <l xml:id="d009l730" n="729">Et paucis, qua animus tibi sit ratione colendus.</l>
                <l xml:id="d009l731" n="730">In primis unum esse Deum meditare frequenter,</l>
                <l xml:id="d009l732" n="731">Immensum, aeternum, summum, optimum et omnipotentem,</l>
                <l xml:id="d009l733" n="732">Qui coelum et toto fulgentia sidera coelo</l>
                <l xml:id="d009l734" n="733">Caeteraque aut oculis apta aut non apta videri,</l>
                <l xml:id="d009l735" n="734">Ex nihilo, nutu solo, sine tempore fecit,</l>
                <l xml:id="d009l736" n="735">Factaque perpetuo studio seruatque regitque.</l>
                <l xml:id="d009l737" n="736">Hunc venerare, time, cole, lauda et saepe precare</l>
                <l xml:id="d009l738" n="737">Nocte dieque, oritur quum sol, quumque occidit et quum</l>
                <l xml:id="d009l739" n="738">Aequali spatio meta disiunctus utraque est.</l>
                <l xml:id="d009l740" n="739">Nam prima est virtus, prima est sapientia, Regem</l>
                <l xml:id="d009l741" n="740">Coelicolum patremque hominum cognoscere, amare,</l>
                <l xml:id="d009l742" n="741">Sinceroque animo laudare, timere, precari.</l>
                <l xml:id="d009l743" n="742">Hoc sine virtutes alias nihil esse putato;</l>
                <l xml:id="d009l744" n="743">Hoc vero solum pene est satis. Ergo teneto</l>
                <l xml:id="d009l745" n="744">Corde ac mente Deum saepe, et saepe ore vocato;</l>
                <l xml:id="d009l746" n="745">Hac pietate potest tibi nil contingere maius.</l>
                <l xml:id="d009l747" n="746">Haec ad virtutes alias est ianua, quippe</l>
                <l xml:id="d009l748" n="747">Diuino nequeunt prorsus sine numine haberi</l>
                <l xml:id="d009l749" n="748">Virtutes aliae et nequeunt vitia ipsa caueri.</l>
                <l xml:id="d009l750" n="749">Praeterea ciues coeli angelicasque cohortes,</l>
                <l xml:id="d009l751" n="750">Et summi Regis famulos sanctosque ministros</l>
                <l xml:id="d009l752" n="751">Diuinae maiestatis iussa efficientes,</l>
                <l xml:id="d009l753" n="752">Adstantesque illi feliciter omne per aeuum</l>
                <l xml:id="d009l754" n="753">Aetheris in campis puri semperque sereni,</l>
                <l xml:id="d009l755" n="754">Saepe piis precibus supplexque orare memento,</l>
                <l xml:id="d009l756" n="755">Vt tibi praesto adsint et saeua pericula pellant,</l>
                <l xml:id="d009l757" n="756">Dignenturque Deo te commendare. Profecto</l>
                <l xml:id="d009l758" n="757">Possunt atque solent multum prodesse roganti</l>
                <l xml:id="d009l759" n="758">Angelicae mentes humanaque vota secundant.</l>
                <l xml:id="d009l760" n="759">Nec sis tu e numero illorum (caue quaeso) putant qui</l>
                <l xml:id="d009l761" n="760">Nil melius naturam homine ac nil dignius usquam</l>
                <l xml:id="d009l762" n="761">Finxisse. Insani: quum tot terraque marique</l>
                <l xml:id="d009l763" n="762">Viuere conspiciant animalia, in aethere credunt</l>
                <l xml:id="d009l764" n="763">Stellarumque globis nullos habitare colonos,</l>
                <l xml:id="d009l765" n="764">Et deserta poli censent spatia ampla beati.</l>
                <l xml:id="d009l766" n="765">O curuas animas, o pectora plena tenebris!</l>
                <l xml:id="d009l767" n="766">Percipere humani sensus non omnia possunt;</l>
                <l xml:id="d009l768" n="767">Plurima sunt quae oculos fallunt, sed mente videntur,</l>
                <l xml:id="d009l769" n="768">Vnde acies mentis potius ratioque sequenda est,</l>
                <l xml:id="d009l770" n="769">Quae docet esse Deos, coelumque habitarier. Ergo</l>
                <l xml:id="d009l771" n="770">Aut stellae Dii sunt aut lucida templa Deorum.</l>
                <l xml:id="d009l772" n="771">His fundamentis iactis, amplectere deinde</l>
                <l xml:id="d009l773" n="772">Iustitiam, et per te nulli unquam iniuria fiat,</l>
                <l xml:id="d009l774" n="773">Sed verbis aliisue modis fuge laedere quemquam;</l>
                <l xml:id="d009l775" n="774">Quodque tibi nolles aliis fecisse caueto,</l>
                <l xml:id="d009l776" n="775">Quodque tibi velles, aliis praestare studeto.</l>
                <l xml:id="d009l777" n="776">Haec est naturae lex optima; quam nisi ad unguem</l>
                <l xml:id="d009l778" n="777">Seruabis, non ipse Deo (mihi crede) placebis,</l>
                <l xml:id="d009l779" n="778">Postque obitum infelix non aurea sidera adibis</l>
                <l xml:id="d009l780" n="779">Alterius famam vel honorem tangere, vel rem</l>
                <l xml:id="d009l781" n="780">Inuidia aut ira aut suadente cupidine noli;</l>
                <l xml:id="d009l782" n="781">Immo iuua, quos esse bonos intelligis, omni</l>
                <l xml:id="d009l783" n="782">Sedulitate; malisque interdum gratificare</l>
                <l xml:id="d009l784" n="783">Quo tibi vel nunquam noceant, vel parcius obsint.</l>
                <l xml:id="d009l785" n="784">Nec te a iustitia retrahant mala munera amorue</l>
                <l xml:id="d009l786" n="785">Aut odium: namque haec tria sunt quae lumina mentis</l>
                <l xml:id="d009l787" n="786">Praestringunt, rectoque homines a limite trudunt.</l>
                <l xml:id="d009l788" n="787">Sed memor esto Dei semper mortisque futurae.</l>
                <l xml:id="d009l789" n="788">Post haec illecebras omnes fuge corporis atque</l>
                <l xml:id="d009l790" n="789">Frena voluptati durissima pone. Voluptas</l>
                <l xml:id="d009l791" n="790">Improba perniciem ingentem mortalibus affert;</l>
                <l xml:id="d009l792" n="791">Nil magis aduersum est virtuti: tendere sursum</l>
                <l xml:id="d009l793" n="792">Nititur assidue cognata ad sidera virtus;</l>
                <l xml:id="d009l794" n="793">Contra inimica polo semper petit ima voluptas,</l>
                <l xml:id="d009l795" n="794">Et pecudum in morem despectat cernua terram,</l>
                <l xml:id="d009l796" n="795">Suffocans animi vires et corporis: unde</l>
                <l xml:id="d009l797" n="796">Ignauos facit et morbos inducit amaros.</l>
                <l xml:id="d009l798" n="797">Haec illa est Circe, haec Syren, hic hamus iniqui</l>
                <l xml:id="d009l799" n="798">Daemonis; hoc laqueo innumeros capit et prohibet, ne</l>
                <l xml:id="d009l800" n="799">Post mortem patrii redeant ad limina coeli,</l>
                <l xml:id="d009l801" n="800">Callidus, et secum tenebris includit auernis.</l>
                <l xml:id="d009l802" n="801">Has ergo insidias, hoc blandum et dulce venenum</l>
                <l xml:id="d009l803" n="802">Hostis tartarei, quantum potes, aufuge cautus;</l>
                <l xml:id="d009l804" n="803">Ne te poeniteat frustra, quum serior aetas</l>
                <l xml:id="d009l805" n="804">Sentiet ingenium, famam, rem, membra perisse</l>
                <l xml:id="d009l806" n="805">Exiguo mellis gustu et dulcedine inani.</l>
                <l xml:id="d009l807" n="806">Tunc etenim, ut multi, dices, o tempora pulchra</l>
                <l xml:id="d009l808" n="807">Quam male vos noui! quo fugistis? miserum me!</l>
                <l xml:id="d009l809" n="808">Si mihi nunc reddat pueriles Iuppiter annos,</l>
                <l xml:id="d009l810" n="809">Et liceat Samios iterum contingere ramos,</l>
                <l xml:id="d009l811" n="810">Pergam illuc dextro quo tendit littera cornu,</l>
                <l xml:id="d009l812" n="811">Sit licet angustus limes perque ardua surgat.</l>
                <l xml:id="d009l813" n="812">Est melius virtute nihil, quae permanet omni</l>
                <l xml:id="d009l814" n="813">Tempore, quae laudem tribuit, largitur honorem,</l>
                <l xml:id="d009l815" n="814">Censum auget, vitam seruat, post funera durat.</l>
                <l xml:id="d009l816" n="815">At me infelicem decepit blanda voluptas,</l>
                <l xml:id="d009l817" n="816">Quae iam pridem abiit meque inter damna reliquit.</l>
                <l xml:id="d009l818" n="817">Namque ego, dum iuuenis meretricia lustra frequento,</l>
                <l xml:id="d009l819" n="818">Dum ventri et somno, et ludo sum deditus amens,</l>
                <l xml:id="d009l820" n="819">Discere nil volui, studium librosque perosus,</l>
                <l xml:id="d009l821" n="820">Contempsique bonas artes; nunc (heu) video me</l>
                <l xml:id="d009l822" n="821">Indoctum, infamem, sine nummis, corpore fracto,</l>
                <l xml:id="d009l823" n="822">Mente hebeti, sensu obtuso: vixi hactenus, ut qui</l>
                <l xml:id="d009l824" n="823">Dum stertit vigilare tamen se credit et errat.</l>
                <l xml:id="d009l825" n="824">Talia ab ignauis iactari verba frequenter</l>
                <l xml:id="d009l826" n="825">Consuerunt, ubi iam morti vicina senectus</l>
                <l xml:id="d009l827" n="826">Expendit sero male ductam examine vitam.</l>
                <l xml:id="d009l828" n="827">Maxima pars pecore amisso praesepia claudit,</l>
                <l xml:id="d009l829" n="828">Tumque sapit quum calua retro fortuna recessit,</l>
                <l xml:id="d009l830" n="829">Et medicum quaerit, quum spes est nulla salutis.</l>
                <l xml:id="d009l831" n="830">O miseri, dum tempus adest, agnoscite tempus;</l>
                <l xml:id="d009l832" n="831">Nam fugit hora leuis nec scit fugitiua reuerti.</l>
                <l xml:id="d009l833" n="832">Nil lacrimae et gemitus defuncto corpore prosunt.</l>
                <l xml:id="d009l834" n="833">Vtilis est medicina suo quae tempore venit.</l>
                <l xml:id="d009l835" n="834">Quare tunc opus est, quom florere incipit aetas,</l>
                <l xml:id="d009l836" n="835">Virtutem amplecti; tunc rectum carpere oportet</l>
                <l xml:id="d009l837" n="836">Viuendi callem, et studiis incumbere honestis;</l>
                <l xml:id="d009l838" n="837">Tunc est utendum ratione, animusque regendus</l>
                <l xml:id="d009l839" n="838">Consilio, dum mollis adhuc, ne forte malarum</l>
                <l xml:id="d009l840" n="839">Melle voluptatum captus petat auia praeceps.</l>
                <l xml:id="d009l841" n="840">Qui sapit, hic sapiat cito; nam sapientia sera</l>
                <l xml:id="d009l842" n="841">Proxima stultitiae est, fertque importuna dolorem,</l>
                <l xml:id="d009l843" n="842">Deplorans frustra graue et irreparabile damnum.</l>
                <l xml:id="d009l844" n="843">Est tibi praeterea sitis improba diuitiarum</l>
                <l xml:id="d009l845" n="844">Omnino, et scelerata auri vitanda cupido;</l>
                <l xml:id="d009l846" n="845">Namque ubi auaritia est, habitant ferme omnia ibidem</l>
                <l xml:id="d009l847" n="846">Flagitia, impietas, periuria, furta, rapinae,</l>
                <l xml:id="d009l848" n="847">Fraudes atque doli, insidiaeque et proditiones,</l>
                <l xml:id="d009l849" n="848">Iurgia et infandae caedes. Quid singula narrem?</l>
                <l xml:id="d009l850" n="849">Denique sordidius nil est, nil peius auaro,</l>
                <l xml:id="d009l851" n="850">Qui totus terrae immersus, ceu talpa, cupit nil,</l>
                <l xml:id="d009l852" n="851">Nil amat agnoscitue aliud quam munera terrae,</l>
                <l xml:id="d009l853" n="852">Propter quae solet omne scelus patrare, Deumque</l>
                <l xml:id="d009l854" n="853">Nullum alium, praeter nummum, vesanus adorat.</l>
                <l xml:id="d009l855" n="854">Nec videt infelix, quam sit fragilisque breuisque</l>
                <l xml:id="d009l856" n="855">Vita hominum, et quam mors contracto semper ab arcu</l>
                <l xml:id="d009l857" n="856">Excutiat gelidas humana in corda sagittas,</l>
                <l xml:id="d009l858" n="857">Nec iuueni parcat, nec docto, nec locupleti,</l>
                <l xml:id="d009l859" n="858">Sed quodcumque caput nullo discrimine pulset.</l>
                <l xml:id="d009l860" n="859">Saepe etiam propius tunc sit, quum longius esse</l>
                <l xml:id="d009l861" n="860">Creditur, et subitos ferat improuisa tumultus.</l>
                <l xml:id="d009l862" n="861">At tu diuitias terrenas, et bona caecae</l>
                <l xml:id="d009l863" n="862">Subiecta imperio sortis, nec pendere magni,</l>
                <l xml:id="d009l864" n="863">Nec multum curare velis: nam propria cuiquam</l>
                <l xml:id="d009l865" n="864">Non ea sunt, quae pro arbitrio largitur et aufert</l>
                <l xml:id="d009l866" n="865">Instabilis Fortuna suo; vel morte recedunt,</l>
                <l xml:id="d009l867" n="866">Diuersos dominos permutatura vicissim.</l>
                <l xml:id="d009l868" n="867">Sunt alia inquirenda tibi bona, sunt potiores</l>
                <l xml:id="d009l869" n="868">Diuitiae cupiendae, omni quae tempore durant,</l>
                <l xml:id="d009l870" n="869">In quas nec morti nec sorti est ulla potestas.</l>
                <l xml:id="d009l871" n="870">Has cumulare tibi studeas noctesque diesque;</l>
                <l xml:id="d009l872" n="871">Nam vere tunc diues eris vereque beatus.</l>
                <l xml:id="d009l873" n="872">Caetera, quae vulgus demens miratur et optat,</l>
                <l xml:id="d009l874" n="873">Si tibi sint, nummi, fundus, domus et pecus, illis</l>
                <l xml:id="d009l875" n="874">Vtere, (quis prohibet?) iuste tamen atque modeste;</l>
                <l xml:id="d009l876" n="875">Quumque potes, miserere inopum et ne despice egenos.</l>
                <l xml:id="d009l877" n="876">Hoc pacto acquires laudem aeternamque salutem,</l>
                <l xml:id="d009l878" n="877">Et pro terrenis coelestia munera habebis.</l>
                <l xml:id="d009l879" n="878">Non homo, sed lupus est, quem non clementia tangit,</l>
                <l xml:id="d009l880" n="879">Qui non alterius miseranda sorte mouetur,</l>
                <l xml:id="d009l881" n="880">Qui negat auxilium socio praestare roganti.</l>
                <l xml:id="d009l882" n="881">At, si pauper eris, patienter sustine et aequo</l>
                <l xml:id="d009l883" n="882">Pectore pauperiem tolera. Magis ille sinistris</l>
                <l xml:id="d009l884" n="883">Casibus afficitur, plus curarum atque laborum</l>
                <l xml:id="d009l885" n="884">Perpetitur, qui plura tenet, cui plura dedit sors,</l>
                <l xml:id="d009l886" n="885">Deprimiturque adeo rerum grauitate suarum,</l>
                <l xml:id="d009l887" n="886">Vt contemplari nunquam coelestia possit.</l>
                <l xml:id="d009l888" n="887">Esse leuem et vacuum terrenae faecis oportet</l>
                <l xml:id="d009l889" n="888">Illum, qui aethereas animo vult tendere ad arces.</l>
                <l xml:id="d009l890" n="889">Nam quo quisque magis terram petit, hoc magis alto</l>
                <l xml:id="d009l891" n="890">Abstrahitur coelo, superaque a luce recedit.</l>
                <l xml:id="d009l892" n="891">Atque ubi quisque suos thesauros possidet, illic</l>
                <l xml:id="d009l893" n="892">Assidue cor habet, semper conuoluitur illic.</l>
                <l xml:id="d009l894" n="893">Est igitur multis paupertas utilis, illos</l>
                <l xml:id="d009l895" n="894">Exonerans, ut ad astra volent leuioribus alis.</l>
                <l xml:id="d009l896" n="895">Sed tibi non minus est vitanda superbia, mater</l>
                <l xml:id="d009l897" n="896">Rixae odiique, urbes studia in contraria scindens,</l>
                <l xml:id="d009l898" n="897">Excidiumque ferens multis. Hac peste laborans</l>
                <l xml:id="d009l899" n="898">Olim Roma ruit, ciuili oppressa furore.</l>
                <l xml:id="d009l900" n="899">Hoc fuge tartareum monstrum, si quaeris amicus</l>
                <l xml:id="d009l901" n="900">Esse Dei, et tandem coelo post fata potiri.</l>
                <l xml:id="d009l902" n="901">Nemo superbus amat superos, nec amatur ab illis.</l>
                <l xml:id="d009l903" n="902">Vult humiles Deus ac mites, habitatque libenter</l>
                <l xml:id="d009l904" n="903">Mansuetos animos procul ambitione remotos;</l>
                <l xml:id="d009l905" n="904">Inflatos vero ac ventosos deprimit idem,</l>
                <l xml:id="d009l906" n="905">Nec patitur secum puro consistere Olympo.</l>
                <l xml:id="d009l907" n="906">Ergo, utres tumidi, quid vestra superbia vobis?</l>
                <l xml:id="d009l908" n="907">Quid tituli illustres, praeclaraque nomina prosunt,</l>
                <l xml:id="d009l909" n="908">Quae cito mors rapit, et lethaeas mergit in undas?</l>
                <l xml:id="d009l910" n="909">Laudari a vulgo cupitis, vulgoque placere;</l>
                <l xml:id="d009l911" n="910">Dicite, iudicii quid habet plebecula veri?</l>
                <l xml:id="d009l912" n="911">Vos putat esse Deos; quid tum? quum sitis aselli,</l>
                <l xml:id="d009l913" n="912">Humana exterius tantum apparente figura,</l>
                <l xml:id="d009l914" n="913">Fallitis ignaros homines, non fallitis ipsos</l>
                <l xml:id="d009l915" n="914">Coelicolas; immo his risum stomachumque mouetis;</l>
                <l xml:id="d009l916" n="915">Nam vestros mores, occultaque crimina norunt.</l>
                <l xml:id="d009l917" n="916">Sed vos, o caeci, Diuos nihil esse putatis,</l>
                <l xml:id="d009l918" n="917">Nec superesse animas, extincto corpore, vestras</l>
                <l xml:id="d009l919" n="918">Creditis atque ideo praesentis commoda vitae</l>
                <l xml:id="d009l920" n="919">Optatis tantum, deridetisque futuram.</l>
                <l xml:id="d009l921" n="920">Quam multae pecudes humano in corpore viuunt!</l>
                <l xml:id="d009l922" n="921">Hinc vestri erroris causa est vestraeque ruinae,</l>
                <l xml:id="d009l923" n="922">Quod nil crassa acie nisi corpora crassa videtis,</l>
                <l xml:id="d009l924" n="923">Nec veras res, sed rerum cognoscitis umbras.</l>
                <l xml:id="d009l925" n="924">Maxima pars fumo gaudet, fumoque repletur.</l>
                <l xml:id="d009l926" n="925">Stulti, quid fumo est leuius? quid inanius? aut quid</l>
                <l xml:id="d009l927" n="926">Ridiculum magis esse potest quam quaerere honorem</l>
                <l xml:id="d009l928" n="927">Immeritum, et causas veri contemnere honoris?</l>
                <l xml:id="d009l929" n="928">Aspicimus prauos, indoctos, mentis egentes</l>
                <l xml:id="d009l930" n="929">Sublimi in solio positos, dominarier illis</l>
                <l xml:id="d009l931" n="930">Qui se sunt longe meliores et quibus ipsi</l>
                <l xml:id="d009l932" n="931">Deberent seruire magis. Nempe improba ludit</l>
                <l xml:id="d009l933" n="932">Rebus in humanis Fortuna, et lege sine ulla</l>
                <l xml:id="d009l934" n="933">Omnia confundit, plerumque ad sidera tollens</l>
                <l xml:id="d009l935" n="934">Ignauos seruos, pistrino et carcere dignos.</l>
                <l xml:id="d009l936" n="935">At si sana foret, solis sapientibus orbem,</l>
                <l xml:id="d009l937" n="936">Vt decet, ut par est, committeret ipsa regendum.</l>
                <l xml:id="d009l938" n="937">Cuncta etenim recte fierent legesque vigerent,</l>
                <l xml:id="d009l939" n="938">Sacraque tractarent puri innocuique ministri,</l>
                <l xml:id="d009l940" n="939">Et Dii se sinerent mortali luce videri.</l>
                <l xml:id="d009l941" n="940">Sed personatis gaudet temeraria mimis.</l>
                <l xml:id="d009l942" n="941">Fert tamen ista Deus summus, qui talia posset</l>
                <l xml:id="d009l943" n="942">Corrigere: et cur nos etiam non ista feramus?</l>
                <l xml:id="d009l944" n="943">Quid prodest verum firma ratione tueri</l>
                <l xml:id="d009l945" n="944">Et nil proficere atque odium sibi quaerere frustra?</l>
                <l xml:id="d009l946" n="945">Spernitur ac damnum patitur sapientia, cui non</l>
                <l xml:id="d009l947" n="946">Respondent vires, quam nulla potentia fulcit.</l>
                <l xml:id="d009l948" n="947">Vnde tacere quidem praestat; tu despice laudes</l>
                <l xml:id="d009l949" n="948">Insulsas vulgi et fortunae munera caecae,</l>
                <l xml:id="d009l950" n="949">Atque Deo studeas omni virtute placere.</l>
                <l xml:id="d009l951" n="950">Post cineres est verus honos, est gloria vera,</l>
                <l xml:id="d009l952" n="951">Quae datur astrifero in coelo iustisque piisque.</l>
                <l xml:id="d009l953" n="952">Tunc mites humilesque suo laetantur honore.</l>
                <l xml:id="d009l954" n="953">Ast Stygia maesti lacrimant in valle superbi.</l>
                <l xml:id="d009l955" n="954">Postremo compesce iram; parit ira furorem,</l>
                <l xml:id="d009l956" n="955">Turpia verba furor, verbis ex turpibus exit</l>
                <l xml:id="d009l957" n="956">Rixa, ex hac oritur vulnus, de vulnere letum.</l>
                <l xml:id="d009l958" n="957">Ira adeo mentem confundit, ut, ebria bile</l>
                <l xml:id="d009l959" n="958">Feruenti, nequeat dignoscere quid sit agendum,</l>
                <l xml:id="d009l960" n="959">Iudiciique expers plerumque per auia tendat.</l>
                <l xml:id="d009l961" n="960">Mox dolor atque pudor facta inconsulta sequuntur.</l>
                <l xml:id="d009l962" n="961">Ergo caue hanc, animumque rege, et te vince, ferendo</l>
                <l xml:id="d009l963" n="962">Fortiter; egregia est etenim Patientia virtus;</l>
                <l xml:id="d009l964" n="963">Qua quicumque caret, careat probitate necesse est,</l>
                <l xml:id="d009l965" n="964">Sitque ferus, semper rixas et iurgia semper</l>
                <l xml:id="d009l966" n="965">Exercens: propria est nimirum rixa ferarum,</l>
                <l xml:id="d009l967" n="966">Pax vero tranquilla decet mortalia corda.</l>
                <l xml:id="d009l968" n="967">Vir bonus et sapiens quaerit super omnia pacem,</l>
                <l xml:id="d009l969" n="968">Vultque minora pati, metuensque grauiora, cauetque</l>
                <l xml:id="d009l970" n="969">Ne paruo ex igni scelerata incendia surgant.</l>
                <l xml:id="d009l971" n="970">Qui nil ferre potest, hominum commercia vitet,</l>
                <l xml:id="d009l972" n="971">Et solus degat siluis aut montibus altis.</l>
                <l xml:id="d009l973" n="972">Qui vero humanos coetus urbesque frequentat,</l>
                <l xml:id="d009l974" n="973">Discat multa pati, frenisque coerceat iram,</l>
                <l xml:id="d009l975" n="974">Dissimulans conceptam arcano in pectore bilem;</l>
                <l xml:id="d009l976" n="975">Nec facile atque leui de causa, abrumpere pacis</l>
                <l xml:id="d009l977" n="976">Vincla velit, quantumque potest ignoscat amicis,</l>
                <l xml:id="d009l978" n="977">Vt possit quam aliis veniam dedit ipse mereri.</l>
                <l xml:id="d009l979" n="978">Pauca haec de cultura animi dicenda putaui,</l>
                <l xml:id="d009l980" n="979">Sufficiuntque satis. Potuissem his addere plura.</l>
                <l xml:id="d009l981" n="980">Sed cui sunt haec pauca, illi non caetera deerunt;</l>
                <l xml:id="d009l982" n="981">Aduenientque ultro quaecumque videntur omissa;</l>
                <l xml:id="d009l983" n="982">Nam comprenduntur tacite et clauduntur in istis.</l>
                <l xml:id="d009l984" n="983">Attamen interea sapientum incumbere libris</l>
                <l xml:id="d009l985" n="984">Est operae pretium et rerum perquirere causas,</l>
                <l xml:id="d009l986" n="985">Denique doctrinis variis componere mentem;</l>
                <l xml:id="d009l987" n="986">Quippe animus sine doctrina est ignauus hebesque.</l>
                <l xml:id="d009l988" n="987">Hoc igitur pacto (ut dictum est) florescere possunt</l>
                <l xml:id="d009l989" n="988">Virtute ac meritis stulti astutique, colentes</l>
                <l xml:id="d009l990" n="989">Sese animumque suum, et coelesti sede potiri.</l>
                <l xml:id="d009l991" n="990">Talia dum memorat ductor meus, ecce Deorum</l>
                <l xml:id="d009l992" n="991">Nuntius, Atlantisque nepos, Ioue missus ab ipso,</l>
                <l xml:id="d009l993" n="992">Astitit atque iubet supera ad conuexa Timalphen</l>
                <l xml:id="d009l994" n="993">Ire citum. Namque aiebat dudum esse vocatos</l>
                <l xml:id="d009l995" n="994">Coelicolas omnes Iouis ad tecta aurea summi,</l>
                <l xml:id="d009l996" n="995">Velleque de rebus grauibus nonnulla referre</l>
                <l xml:id="d009l997" n="996">Momum, utrum quosdam monachos in colle manentes</l>
                <l xml:id="d009l998" n="997">Extra urbem, cuius prope moenia labitur atque</l>
                <l xml:id="d009l999" n="998">Intrat in Adriacas piscosus Ariminus undas,</l>
                <l xml:id="d009l1000" n="999">Diuitiis deceat priuari et partibus illis,</l>
                <l xml:id="d009l1001" n="1000">Quas auferre solet cristatis villica gallis,</l>
                <l xml:id="d009l1002" n="1001">Quum sint lasciui nimium, nimiumque superbi,</l>
                <l xml:id="d009l1003" n="1002">Et spernant omnes et turpia multa licenter</l>
                <l xml:id="d009l1004" n="1003">Committant, senis exemplo, qui praesidet illis.</l>
                <l xml:id="d009l1005" n="1004">Proh pudor, hos tolerare potest Ecclesia porcos</l>
                <l xml:id="d009l1006" n="1005">Dumtaxat ventri, veneri, somnoque vacantes?</l>
                <l xml:id="d009l1007" n="1006">Quo audito confestim abiens Areteius heros</l>
                <l xml:id="d009l1008" n="1007">Mercurio me commendat, qui ad tartara iturus,</l>
                <l xml:id="d009l1009" n="1008">Plutoni secreta patris mandata ferebat.</l>
                <l xml:id="d009l1010" n="1009">Hic comprensum arcte tenuit me, et nubila vexit</l>
                <l xml:id="d009l1011" n="1010">Per media in terras, quo Thuscus tempore Clemens</l>
                <l xml:id="d009l1012" n="1011">Intra Felsineos habitans cum Caesare muros</l>
                <l xml:id="d009l1013" n="1012">Florentinam urbem longa obsidione premebat.</l>
                <l xml:id="d009l1014" n="1013">Ergo Atlantiades, quatiens talaribus auras,</l>
                <l xml:id="d009l1015" n="1014">Peruenit tandem sancti ad praerupta Marini</l>
                <l xml:id="d009l1016" n="1015">Saxa et stelliferum ferientes aethera rupes.</l>
                <l xml:id="d009l1017" n="1016">Inde, breui lapsu, posuit me in pinguibus agris</l>
                <l xml:id="d009l1018" n="1017">Verruculi, mox infernas properauit ad oras.</l>
            </div1>
            <div1 xml:id="d010" type="section" decls="#md" met="H">
                <head>
                    <title>10</title>
                    <abbr>10</abbr>
                    <bibl source="digital">Daniela  Marrone</bibl>
                </head>
                <p xml:id="d010l1" n="0|1">Capricornus</p>
                <lb/>
                <l xml:id="d010l2" n="1">Salue, Atlantiade, Stygia de valle redisti</l>
                <l xml:id="d010l3" n="2">Tam cito? dic, quaeso, quidnam Plutonis in aula</l>
                <l xml:id="d010l4" n="3">Nunc agitur?-Fit rixa ingens ingensque tumultus.</l>
                <l xml:id="d010l5" n="4">-Cur hoc?-Dicam equidem, quanquam festino reuerti</l>
                <l xml:id="d010l6" n="5">Ad superos, tanta est Turcarum Christicolumque</l>
                <l xml:id="d010l7" n="6">Ac Iudaeorum turba illic, ut locus illam</l>
                <l xml:id="d010l8" n="7">Non capiat. Vacui nihil est, sunt omnia plena,</l>
                <l xml:id="d010l9" n="8">Vestibulum plenum, plena atria, regia plena,</l>
                <l xml:id="d010l10" n="9">Templa, domus, plateae, fora, moenia, denique tota urbs,</l>
                <l xml:id="d010l11" n="10">Et campi et colles et frondiferae conualles,</l>
                <l xml:id="d010l12" n="11">Vsque adeo ut sese impellant, trudantque vicissim</l>
                <l xml:id="d010l13" n="12">Calcibus et pugnis et morsibus, aspra gerentes</l>
                <l xml:id="d010l14" n="13">Praelia; nam ferro nequeunt decernere manes,</l>
                <l xml:id="d010l15" n="14">Nec fas est illis iterum succumbere morti.</l>
                <l xml:id="d010l16" n="15">Vix potui transire et Ditis limina adire</l>
                <l xml:id="d010l17" n="16">Per densas umbrarum acies cuneosque coactos</l>
                <l xml:id="d010l18" n="17">Fit via vi; irrumpens aditus, arctissima laxo</l>
                <l xml:id="d010l19" n="18">Agmina, disiciens crebro huius verbere virgae.</l>
                <l xml:id="d010l20" n="19">Tandem peruenio ad nigri penetralia Regis,</l>
                <l xml:id="d010l21" n="20">Quem video tristi efflantem suspiria vultu.</l>
                <l xml:id="d010l22" n="21">Postquam illi exposui patris mandata iubentis</l>
                <l xml:id="d010l23" n="22">Solui Antichristum e cauea, terrasque per omnes</l>
                <l xml:id="d010l24" n="23">Emitti, ut faciens miracula falsa docensque</l>
                <l xml:id="d010l25" n="24">Iam summam aduenisse diem mundique ruinam,</l>
                <l xml:id="d010l26" n="25">Omnia perturbet, pecudes hominesque Deosque:</l>
                <l xml:id="d010l27" n="26">(Imperat hoc etenim fatorum immobilis ordo)</l>
                <l xml:id="d010l28" n="27">"Quaeso, inquam, Pluton, cur sic es tristis?" at ille:</l>
                <l xml:id="d010l29" n="28">"Nonne tibi indignum, iniustum, infandumque videtur,</l>
                <l xml:id="d010l30" n="29">Vos adeo latum coelum immensumque tenere,</l>
                <l xml:id="d010l31" n="30">Quum sitis pauci quumque illuc vix hominum tres,</l>
                <l xml:id="d010l32" n="31">Vel paulo plures, longo post tempore pergant;</l>
                <l xml:id="d010l33" n="32">Et me tam angusto in regno et paruo esse locatum,</l>
                <l xml:id="d010l34" n="33">Quo innumeri veniunt mortales qualibet hora,</l>
                <l xml:id="d010l35" n="34">Omnes Iudaei, Turcae omnes, non tamen omnes</l>
                <l xml:id="d010l36" n="35">Christicolae (fateor), sed certe portio maior</l>
                <l xml:id="d010l37" n="36">Huc huc descendunt? haec ad viuaria currunt.</l>
                <l xml:id="d010l38" n="37">Cur ad nostra magis mittuntur limina? vel cur</l>
                <l xml:id="d010l39" n="38">Ille meus frater, qui possidet aethera, saltem</l>
                <l xml:id="d010l40" n="39">Presbyteros, fratres, monachos non accipit intra</l>
                <l xml:id="d010l41" n="40">Septa poli, sedesque suas et continet illic?</l>
                <l xml:id="d010l42" n="41">Non pudet, hos homines, qui in templis tam bene cantant</l>
                <l xml:id="d010l43" n="42">Quaque die et sacris in turribus aera fatigant,</l>
                <l xml:id="d010l44" n="43">Qui tot tura adolent, tot scortorum miserentur,</l>
                <l xml:id="d010l45" n="44">Qui soluunt alios, sua crimina soluere nolunt,</l>
                <l xml:id="d010l46" n="45">Qui vespillonum funguntur munere et ornant</l>
                <l xml:id="d010l47" n="46">Templa Deum statuis, picturis atque sepulcris,</l>
                <l xml:id="d010l48" n="47">Mittere ad infernas sedes et plectere poenis,</l>
                <l xml:id="d010l49" n="48">Millia quot non fert sitiens Apulia muscas,</l>
                <l xml:id="d010l50" n="49">Pontifices etiam summos nihil ille veretur;</l>
                <l xml:id="d010l51" n="50">Immo iubet cunctis aliis peiora subire</l>
                <l xml:id="d010l52" n="51">Supplicia; unde Erebo miseri clauduntur in imo</l>
                <l xml:id="d010l53" n="52">Atque illic miris cruciatibus afficiuntur.</l>
                <l xml:id="d010l54" n="53">Quare, Cylleni, quum sidera summa reuises,</l>
                <l xml:id="d010l55" n="54">Dic fratri, dic, quaeso, meo, me cuncta libenter</l>
                <l xml:id="d010l56" n="55">Facturum quaecumque iubet; sed consulat idem</l>
                <l xml:id="d010l57" n="56">Regno etiam nostro et nostras non despiciat res,</l>
                <l xml:id="d010l58" n="57">Aut trahat hinc aliquot manes, aut tartara laxet."</l>
                <l xml:id="d010l59" n="58">His dictis: "Faciam" respondi atque inde recessi.</l>
                <l xml:id="d010l60" n="59">Nunc redeo ad superos et me properare necesse est.</l>
                <l xml:id="d010l61" n="60">I felix nostrique memor. Tu, Musa, memento</l>
                <l xml:id="d010l62" n="61">Versiculos dictare mihi; nam charta parata est</l>
                <l xml:id="d010l63" n="62">Et calamus nec scribenti grata otia desunt:</l>
                <l xml:id="d010l64" n="63">Incipe meque doce quali sophus ordine fiat.</l>
                <l xml:id="d010l65" n="64">Principio nasci fausto sub sidere oportet</l>
                <l xml:id="d010l66" n="65">Illum, quicumque est sapiens felixque futurus;</l>
                <l xml:id="d010l67" n="66">Distat enim multum quali sub imagine, quali</l>
                <l xml:id="d010l68" n="67">Sub facie coeli quisquam nascatur, ut aiunt</l>
                <l xml:id="d010l69" n="68">Qui astrorum motus, vires et nomina norunt</l>
                <l xml:id="d010l70" n="69">Et geneses hominum obseruant et fata recludunt.</l>
                <l xml:id="d010l71" n="70">O quam magna et quam miranda potentia coeli est,</l>
                <l xml:id="d010l72" n="71">Quo sine nil pareret tellus, nil gigneret aequor!</l>
                <l xml:id="d010l73" n="72">Coelum est Oceanus, rerum pater; astra, sorores</l>
                <l xml:id="d010l74" n="73">Sunt nymphae; omne bonum in terras delabitur inde</l>
                <l xml:id="d010l75" n="74">Esse igitur sapiens et felix nemo potest, qui</l>
                <l xml:id="d010l76" n="75">Nascitur aduerso coelo stellisque sinistris.</l>
                <l xml:id="d010l77" n="76">Permagni refert etiam, quos quisque parentes</l>
                <l xml:id="d010l78" n="77">Accipiat, quo sit pacto nutritus et a quo</l>
                <l xml:id="d010l79" n="78">Instructus. Nam quos mores puer adbibit, et quas</l>
                <l xml:id="d010l80" n="79">Artes a teneris didicit, retinebit adultus.</l>
                <l xml:id="d010l81" n="80">Illa diu durant animisque tenaciter haerent,</l>
                <l xml:id="d010l82" n="81">Quaecumque a primis nascentes hausimus annis.</l>
                <l xml:id="d010l83" n="82">Ergo sit probus et doctus prudensque magister,</l>
                <l xml:id="d010l84" n="83">Qui puerum instituat cogatque assuescere honestis.</l>
                <l xml:id="d010l85" n="84">Vtque peritus eques, nunc huc, nunc torqueat illuc</l>
                <l xml:id="d010l86" n="85">Indomitum, frenis simul et calcaribus utens;</l>
                <l xml:id="d010l87" n="86">Nec tantum verbis moneat, sed valdius ipsum</l>
                <l xml:id="d010l88" n="87">Exemplis moueat. Quid enim bene dicere prodest,</l>
                <l xml:id="d010l89" n="88">Si malefacta aliud monstrant verbisque repugnant?</l>
                <l xml:id="d010l90" n="89">In primis studeat lasciuis atque scelestis</l>
                <l xml:id="d010l91" n="90">Arcere a sociis; commercia turpia sanctos</l>
                <l xml:id="d010l92" n="91">Corrumpunt mores. Multi hoc periere veneno.</l>
                <l xml:id="d010l93" n="92">Vis tu nosse hominem qualis sit? perspice amicos</l>
                <l xml:id="d010l94" n="93">Illius: associant similes natura Deusque;</l>
                <l xml:id="d010l95" n="94">Cum paribusque pares habitant viuuntque libenter.</l>
                <l xml:id="d010l96" n="95">Valde igitur caueant cum praeceptore parentes,</l>
                <l xml:id="d010l97" n="96">Ne puer aut iuuenis lasciuus et improbus illum,</l>
                <l xml:id="d010l98" n="97">Quem fore felicem ac sapientem gnauiter optant,</l>
                <l xml:id="d010l99" n="98">Moribus obscaenis contaminet: (heu facile omnes</l>
                <l xml:id="d010l100" n="99">Labimur in vitium et facile ad peiora mouemur!)</l>
                <l xml:id="d010l101" n="100">Interea puer hic, quem fingimus, ut sapiens sit,</l>
                <l xml:id="d010l102" n="101">Graecis incumbat libris pariterque Latinis</l>
                <l xml:id="d010l103" n="102">Et quantum potis est, euadat doctus, honestos</l>
                <l xml:id="d010l104" n="103">Perlegat auctores et scripta inhonesta refutet.</l>
                <l xml:id="d010l105" n="104">Indoctum raro esse probum contingit et atras</l>
                <l xml:id="d010l106" n="105">Errorum in tenebras mentem ignorantia trudit.</l>
                <l xml:id="d010l107" n="106">Attamen a studio nimio nimioque labore</l>
                <l xml:id="d010l108" n="107">Abstineat: ne, dum sapientia quaeritur, amens</l>
                <l xml:id="d010l109" n="108">Fiat vel morbum incurrat seseque trucidet.</l>
                <l xml:id="d010l110" n="109">Immodica officiunt, nec longo tempore durant.</l>
                <l xml:id="d010l111" n="110">Interdum genio indulgens animumque relaxans,</l>
                <l xml:id="d010l112" n="111">Et vacet et ludat. Nempe interiecta vigorem</l>
                <l xml:id="d010l113" n="112">Fert requies, reparant tempestiva otia vires.</l>
                <l xml:id="d010l114" n="113">Sed quanquam dignae scitu pulchraeque bonaeque</l>
                <l xml:id="d010l115" n="114">Disciplinae omnes videantur, sunt tamen istae</l>
                <l xml:id="d010l116" n="115">Praecipuae, et quae naturam et quae sidera pandit.</l>
                <l xml:id="d010l117" n="116">Hisce igitur totis incumbat viribus, hasce</l>
                <l xml:id="d010l118" n="117">Perdiscat sophus hic noster, iam grandior aeuo,</l>
                <l xml:id="d010l119" n="118">Inque harum studio grauiores conterat annos,</l>
                <l xml:id="d010l120" n="119">Et simul (ut dictum est supra libroque priori)</l>
                <l xml:id="d010l121" n="120">Culturam exercens animi, iustusque piusque</l>
                <l xml:id="d010l122" n="121">Fiat, et exornet duplici sua tempora lauro.</l>
                <l xml:id="d010l123" n="122">Quam pulchrum est hominem pariter doctum esse probumque</l>
                <l xml:id="d010l124" n="123">Et scire et sapere! insipiens doctrina timenda est.</l>
                <l xml:id="d010l125" n="124">Vt furiosus habens gladium, sic doctus iniquus.</l>
                <l xml:id="d010l126" n="125">Verum non satis est animum curare, bonisque</l>
                <l xml:id="d010l127" n="126">Moribus et doctrina aeque componere, quando</l>
                <l xml:id="d010l128" n="127">Corporis est etiam ratio non segnis habenda.</l>
                <l xml:id="d010l129" n="128">Corpus enim male si valeat, parere nequibit</l>
                <l xml:id="d010l130" n="129">Praeceptis animi magna et praeclara iubentis.</l>
                <l xml:id="d010l131" n="130">Quare danda opera est, ut victus sit bonus, unde</l>
                <l xml:id="d010l132" n="131">Gignatur sanguis purus. Nam noxius humor</l>
                <l xml:id="d010l133" n="132">Plerumque ex prauis epulis per membra creatur.</l>
                <l xml:id="d010l134" n="133">Ebrietas est vitanda, ingluuiesque ciborum;</l>
                <l xml:id="d010l135" n="134">Quippe caput stomachumque grauant, fumisque cerebrum</l>
                <l xml:id="d010l136" n="135">Inuoluunt; stupor hinc sequitur, somnusque diurnus.</l>
                <l xml:id="d010l137" n="136">Parcus edat parcusque bibat vir doctus et aequus.</l>
                <l xml:id="d010l138" n="137">Exercere etiam corpus mediocriter apto</l>
                <l xml:id="d010l139" n="138">Tempore conducit multum, viresque reducit.</l>
                <l xml:id="d010l140" n="139">Segnities robur frangit; longa otia neruos</l>
                <l xml:id="d010l141" n="140">Debilitant, ignaua quies effeminat artus.</l>
                <l xml:id="d010l142" n="141">Praeterea calor immodicus, frigusque cauendum est</l>
                <l xml:id="d010l143" n="142">Atque aer crassus nimium, regioque palustris;</l>
                <l xml:id="d010l144" n="143">Praesertim sole aestiuo, quum Sirius agros</l>
                <l xml:id="d010l145" n="144">Diffindit, viridique canunt sub fronde cicadae.</l>
                <l xml:id="d010l146" n="145">Denique conandum pro viribus, ut bene sanum</l>
                <l xml:id="d010l147" n="146">Sit corpus, praecepta animi ut bene cuncta facessat,</l>
                <l xml:id="d010l148" n="147">Quod facile haud fieri poterit, si dura vetabit</l>
                <l xml:id="d010l149" n="148">Pauperies; opus est nummis vel morte relictis</l>
                <l xml:id="d010l150" n="149">Vel sorte inuentis vel quauis arte paratis.</l>
                <l xml:id="d010l151" n="150">Quippe inopem mala multa pati contingit ubique,</l>
                <l xml:id="d010l152" n="151">Nec sine diuitiis fas cuiquam ducere vitam</l>
                <l xml:id="d010l153" n="152">Felicem. Heu quam saepe gemit rerum indiga virtus!</l>
                <l xml:id="d010l154" n="153">Quam contemta iacet, si sacra pecunia desit!</l>
                <l xml:id="d010l155" n="154">Ille autem diues vere proprieque vocatur,</l>
                <l xml:id="d010l156" n="155">Qui valet ingenio, eloquio, prudentia et arte</l>
                <l xml:id="d010l157" n="156">Atque ubicumque manet, victum sibi quaerit honestum,</l>
                <l xml:id="d010l158" n="157">Et, quamuis loca multa petat, diuersaque longe,</l>
                <l xml:id="d010l159" n="158">Fert sua quaeque tamen secum bona; nec sibi desunt</l>
                <l xml:id="d010l160" n="159">Commoda, quae possint laetam producere vitam;</l>
                <l xml:id="d010l161" n="160">Nec metuit fures nec saeuorum arma latronum;</l>
                <l xml:id="d010l162" n="161">Seque iterum vestit cito, si quando exspoliatur.</l>
                <l xml:id="d010l163" n="162">Vera etenim virtus fortunae cedere nescit.</l>
                <l xml:id="d010l164" n="163">Quaelibet urbs totusque orbis patria esse videtur</l>
                <l xml:id="d010l165" n="164">Egregio fortique viro et bene viuit ubique</l>
                <l xml:id="d010l166" n="165">At virtute carens, quamuis amplissima passim</l>
                <l xml:id="d010l167" n="166">Praedia possideat, quamuis exuberet auro,</l>
                <l xml:id="d010l168" n="167">Non tamen ire potest quo vult terrasque per omnes</l>
                <l xml:id="d010l169" n="168">Currere, diuersos hominum perpendere mores,</l>
                <l xml:id="d010l170" n="169">Diuersos spectare locos et viuere ubique.</l>
                <l xml:id="d010l171" n="170">Quippe domos agrosque suos et scrinia secum</l>
                <l xml:id="d010l172" n="171">Ferre nequit quocumque meat, ne forte latronum</l>
                <l xml:id="d010l173" n="172">Haec rapiat manus aut fallax voret omnia pontus,</l>
                <l xml:id="d010l174" n="173">Mox mendicus egens aliena cibaria quaerat.</l>
                <l xml:id="d010l175" n="174">Sedibus ergo iisdem patriaque moratur eadem,</l>
                <l xml:id="d010l176" n="175">Semper ubi vinum et segetes sua praedia reddunt.</l>
                <l xml:id="d010l177" n="176">Vtque relegatus metuit transcendere fines,</l>
                <l xml:id="d010l178" n="177">Quos sibi praescripsit sua sors et inertia mentis,</l>
                <l xml:id="d010l179" n="178">Vnde videre nequit vasto quae plurima in orbe</l>
                <l xml:id="d010l180" n="179">Fiunt pulcra, suis latebris ut carcere clausus.</l>
                <l xml:id="d010l181" n="180">Proinde sophi veteres subtili indagine quemdam</l>
                <l xml:id="d010l182" n="181">Commenti lapidem, sibi fida viatica cunctis</l>
                <l xml:id="d010l183" n="182">Permansura locis nunquam interitura pararunt,</l>
                <l xml:id="d010l184" n="183">Quo auxilio varias terras diuersaque regna</l>
                <l xml:id="d010l185" n="184">Cernere, et a multis quamplurima discere possent.</l>
                <l xml:id="d010l186" n="185">Quondam igitur tristes implorauere Deorum</l>
                <l xml:id="d010l187" n="186">Numina mactatis de more bidentibus ante:</l>
                <l xml:id="d010l188" n="187">Mercurium in primis, Solem, Lunamque precati,</l>
                <l xml:id="d010l189" n="188">Fuderunt tales puro de pectore voces:</l>
                <l xml:id="d010l190" n="189">"O mundi decus, o Diuum pulcherrime Titan,</l>
                <l xml:id="d010l191" n="190">O quae nocturnas Latonia disicis umbras,</l>
                <l xml:id="d010l192" n="191">O Iouis et Maiae instabilis fugitiuaque proles,</l>
                <l xml:id="d010l193" n="192">Cui datur in varias se transformare figuras,</l>
                <l xml:id="d010l194" n="193">Adsitis placidi et nostras audite querelas.</l>
                <l xml:id="d010l195" n="194">En pauci, quorum mens est sublimis et altum</l>
                <l xml:id="d010l196" n="195">Ingenium, quibus assidue sapientia cordi est,</l>
                <l xml:id="d010l197" n="196">Dum causas rerum et naturae arcana videre</l>
                <l xml:id="d010l198" n="197">Nitimur, immensumque animo metimur Olympum,</l>
                <l xml:id="d010l199" n="198">Pauperie premimur patimurque incommoda multa,</l>
                <l xml:id="d010l200" n="199">Deficimusque fame; interea plebs vilis et amens</l>
                <l xml:id="d010l201" n="200">Cuncta sibi rapit et nummos sibi congregat omnes;</l>
                <l xml:id="d010l202" n="201">Nec nostri quemquam miseret; si poscimus ullam</l>
                <l xml:id="d010l203" n="202">Rem, digitum ostendunt medium et nos ludificantur.</l>
                <l xml:id="d010l204" n="203">Vnde agros fodere aut iumenta strigare coacti,</l>
                <l xml:id="d010l205" n="204">Aut stabulis efferre fimum, vix quaerere victum</l>
                <l xml:id="d010l206" n="205">Possumus et stultis miseri seruire iubemur.</l>
                <l xml:id="d010l207" n="206">Quare, vos Diui, saltem miserescite nostri,</l>
                <l xml:id="d010l208" n="207">(Si qua coelitibus pietas et cura bonorum)</l>
                <l xml:id="d010l209" n="208">Et facilem monstrate viam, qua viuere honeste</l>
                <l xml:id="d010l210" n="209">Et veri latebras inuestigare queamus. "</l>
                <l xml:id="d010l211" n="210">Talibus auditis, Diui aduenere vocati,</l>
                <l xml:id="d010l212" n="211">Responditque prior Phoebus: "Veneranda propago</l>
                <l xml:id="d010l213" n="212">Semideum, coelo digni, superumque fauore,</l>
                <l xml:id="d010l214" n="213">Audite atque animis mea dicta recondite vestris:</l>
                <l xml:id="d010l215" n="214">Hunc iuuenem Arcadium, infidum nimiumque fugacem</l>
                <l xml:id="d010l216" n="215">Prendite, et immersum Stygiis occidite lymphis.</l>
                <l xml:id="d010l217" n="216">Post Hyales gremio impositum Deus excipiat, quem</l>
                <l xml:id="d010l218" n="217">Lemnia terra colit, sublatumque in cruce figat;</l>
                <l xml:id="d010l219" n="218">Tunc sepelite utero in calido et dissoluite putrem;</l>
                <l xml:id="d010l220" n="219">Cuius stillantes artus de corpore nostro</l>
                <l xml:id="d010l221" n="220">Spiritus egrediens penetrabit et ordine miro</l>
                <l xml:id="d010l222" n="221">Paulatim extinctum nigris reuocabit ab umbris,</l>
                <l xml:id="d010l223" n="222">Aurata indutum chlamyde argentoque nitentem;</l>
                <l xml:id="d010l224" n="223">Proicite hunc demum in prunas, renouabitur alter</l>
                <l xml:id="d010l225" n="224">Vt phoenix; et quae tanget, perfecta relinquet</l>
                <l xml:id="d010l226" n="225">Corpora, naturae leges et foedera vincens;</l>
                <l xml:id="d010l227" n="226">Mutabit species paupertatemque fugabit."</l>
                <l xml:id="d010l228" n="227">Phoebus ab his tacuit. Dictis Cyllenius ales</l>
                <l xml:id="d010l229" n="228">Annuit atque eadem praesens Diana probauit.</l>
                <l xml:id="d010l230" n="229">Mox abiere omnes, coeli ad conuexa volantes.</l>
                <l xml:id="d010l231" n="230">Tunc mentis diuinae homines oracula caeca</l>
                <l xml:id="d010l232" n="231">Voluentes animo ancipiti, vix tempore longo</l>
                <l xml:id="d010l233" n="232">Experti multa, et non paruis sumptibus illam</l>
                <l xml:id="d010l234" n="233">Inuenere artem, qua non ars dignior ulla est,</l>
                <l xml:id="d010l235" n="234">Fingendi lapidem aethereum; quem scire profanis</l>
                <l xml:id="d010l236" n="235">Haudquaquam licet, et frustra plebs improba quaerit.</l>
                <l xml:id="d010l237" n="236">Quem qui habet, ille potest, ubi vult, habitare decenter,</l>
                <l xml:id="d010l238" n="237">Nec fortunae iram metuit, nec brachia furum.</l>
                <l xml:id="d010l239" n="238">Sed paucos tanto dignantur munere Diui.</l>
                <l xml:id="d010l240" n="239">Forsan et hoc aliquis roget an deceat sapientem</l>
                <l xml:id="d010l241" n="240">Connubio adstringi et generandae incumbere proli,</l>
                <l xml:id="d010l242" n="241">Atque maritali sese vincire capistro.</l>
                <l xml:id="d010l243" n="242">Quanquam aliqui laudant, tamen hoc (me iudice) sanctis</l>
                <l xml:id="d010l244" n="243">Aethereisque viris non conuenit. Impedit uxor,</l>
                <l xml:id="d010l245" n="244">Natorumque effrenus amor, diuina sophorum</l>
                <l xml:id="d010l246" n="245">Ingenia et mentes contemplari alta volentes.</l>
                <l xml:id="d010l247" n="246">Gaudeat vxorum et natorum amplexibus ille,</l>
                <l xml:id="d010l248" n="247">Qui tantum terrena sapit; crebrosque hymenaeos</l>
                <l xml:id="d010l249" n="248">Aduocet. At sapiens laetetur coelibe vita,</l>
                <l xml:id="d010l250" n="249">Sit castus purusque et mente et corpore. Nam qui</l>
                <l xml:id="d010l251" n="250">Exiguo et raro victu contentus, ab omni</l>
                <l xml:id="d010l252" n="251">Abstinuit venere, orando assidueque pieque,</l>
                <l xml:id="d010l253" n="252">Et contemplando, mentem ad coelestia tollens,</l>
                <l xml:id="d010l254" n="253">Ille Deum crebro visu et sermone fruetur,</l>
                <l xml:id="d010l255" n="254">Et felix fiet prospectabitque futura.</l>
                <l xml:id="d010l256" n="255">Candida virginitas res est gratissima Diuis;</l>
                <l xml:id="d010l257" n="256">Huic sese ostendunt, huic multa arcana recludunt.</l>
                <l xml:id="d010l258" n="257">Contra luxuriam immundam lususque pudendos</l>
                <l xml:id="d010l259" n="258">Odere ac fugiunt detestanturque salaces.</l>
                <l xml:id="d010l260" n="259">Nemo tamen virgo esse potest, nisi cui Deus adsit,</l>
                <l xml:id="d010l261" n="260">Auxiliumque ferat. Donum hoc descendit Olympo,</l>
                <l xml:id="d010l262" n="261">Humanis meritis, humanis viribus impar,</l>
                <l xml:id="d010l263" n="262">Quo sine non poterit sapiens perfectus haberi.</l>
                <l xml:id="d010l264" n="263">Pulchrum etiam scitu est, an conueniat sapienti</l>
                <l xml:id="d010l265" n="264">Horrida Mauortis tractare ferociter arma,</l>
                <l xml:id="d010l266" n="265">Hostilique suam temerare in sanguine dextram,</l>
                <l xml:id="d010l267" n="266">Et sibi pugnando immortale acquirere nomen.</l>
                <l xml:id="d010l268" n="267">Quandoquidem multis virtus, laus, gloria, fama,</l>
                <l xml:id="d010l269" n="268">Maior nulla quidem quam bello parta videtur.</l>
                <l xml:id="d010l270" n="269">O caeci, o miseri, quid bellum pace putatis</l>
                <l xml:id="d010l271" n="270">Dignius aut melius? nempe hoc nil turpius et nil</l>
                <l xml:id="d010l272" n="271">Quod magis humana procul a ratione recedat.</l>
                <l xml:id="d010l273" n="272">Nam ratio et leges si semper ubique vigerent,</l>
                <l xml:id="d010l274" n="273">Nusquam bella forent, pax inuiolata maneret.</l>
                <l xml:id="d010l275" n="274">Iura silent bello, bello lex opprimitur vi.</l>
                <l xml:id="d010l276" n="275">Tunc furor et vitium laxis bacchantur habenis;</l>
                <l xml:id="d010l277" n="276">Tunc praui tollunt cristas et cornua sumunt,</l>
                <l xml:id="d010l278" n="277">Impune occidunt, feriunt rapiuntque, nec ulla</l>
                <l xml:id="d010l279" n="278">Iudicis admoniti formidine cuncta profanant.</l>
                <l xml:id="d010l280" n="279">Pax decet alma hominem, gaudet fera bellua bello.</l>
                <l xml:id="d010l281" n="280">Arma amens amat, arma cupit, quicumque laborem</l>
                <l xml:id="d010l282" n="281">Odit iners et inops, qui viuere luxuriose</l>
                <l xml:id="d010l283" n="282">Vult, quamuis nequeat, non respondente crumena.</l>
                <l xml:id="d010l284" n="283">Proinde animam vendit pretio, seseque periclis</l>
                <l xml:id="d010l285" n="284">Obicit, ut raptis alienis victor ouansque</l>
                <l xml:id="d010l286" n="285">Ad proprios referat praedam et spolia ampla penates.</l>
                <l xml:id="d010l287" n="286">At quicumque domi est diues, vel sufficienter</l>
                <l xml:id="d010l288" n="287">Arte potest aliqua sese nutrire suosque,</l>
                <l xml:id="d010l289" n="288">Militiam refugit pacemque libentius optat,</l>
                <l xml:id="d010l290" n="289">Sit nisi mens insana illi, insulsumque cerebrum.</l>
                <l xml:id="d010l291" n="290">At dices: "Etiam magni Regesque Ducesque</l>
                <l xml:id="d010l292" n="291">Saepe armis delectantur, Martemque sequuntur."</l>
                <l xml:id="d010l293" n="292">Quid tum? nonne etiam magni Regesque Ducesque</l>
                <l xml:id="d010l294" n="293">Delirant saepe et vitiorum peste laborant,</l>
                <l xml:id="d010l295" n="294">Stultitiisque suis saepe urbes exitio dant?</l>
                <l xml:id="d010l296" n="295">Et quum multa habeant, cupiunt plura? omnis auarus,</l>
                <l xml:id="d010l297" n="296">Et si possideat quantum Tagus excipit auri,</l>
                <l xml:id="d010l298" n="297">Pauper, inops et egens tamen est. Hoc ergo furore</l>
                <l xml:id="d010l299" n="298">Reges atque Duces dira impelluntur in arma,</l>
                <l xml:id="d010l300" n="299">Imperiumque sibi miserorum caede lucrantur.</l>
                <l xml:id="d010l301" n="300">Sed quanquam bellum turpe, exitiale, nefandum est,</l>
                <l xml:id="d010l302" n="301">Non tamen utilitatis habet nihil. omnia vafri</l>
                <l xml:id="d010l303" n="302">Fallacesque homines, usurae et fraudibus apti,</l>
                <l xml:id="d010l304" n="303">Agglomerant cumulantque sibi, quo tempore pax est;</l>
                <l xml:id="d010l305" n="304">At quum bella fremunt, miles male parta rapit vi.</l>
                <l xml:id="d010l306" n="305">Tunc merito vulpes ulciscitur ira luporum.</l>
                <l xml:id="d010l307" n="306">Praemia tunc fortes astutis digna rependunt,</l>
                <l xml:id="d010l308" n="307">Parque pari referunt. Variat sic omnia tempus.</l>
                <l xml:id="d010l309" n="308">Praeterea Reges mille artibus atque rapinis,</l>
                <l xml:id="d010l310" n="309">Quum pax est, spoliant populos atque undique nummos</l>
                <l xml:id="d010l311" n="310">Corradunt: unde omnes aurum argentumque voraret</l>
                <l xml:id="d010l312" n="311">Fiscus, ni bellum erueret quod pace latebat,</l>
                <l xml:id="d010l313" n="312">Distribuens multis quantum congesserat unus.</l>
                <l xml:id="d010l314" n="313">Postremo est hominum turba haud mediocris, habetque</l>
                <l xml:id="d010l315" n="314">Nec rem, nec doctrinam artemue fugitque laborem,</l>
                <l xml:id="d010l316" n="315">Dedita nequitiae, prona in scelus, impia et audax.</l>
                <l xml:id="d010l317" n="316">Tales ergo homines, immo umbras, tempore certo</l>
                <l xml:id="d010l318" n="317">Mittit in arma Deus, crudeli morte necandos.</l>
                <l xml:id="d010l319" n="318">Sic genus humanum purgat; multosque per annos</l>
                <l xml:id="d010l320" n="319">Qui remanent, viuunt hilares, hac peste remota;</l>
                <l xml:id="d010l321" n="320">Donec succrescant iterum mala gramina, rursus</l>
                <l xml:id="d010l322" n="321">Euellenda acri bello, gladioque secanda.</l>
                <l xml:id="d010l323" n="322">Tunc iterum immundas despumat Iuppiter ollas,</l>
                <l xml:id="d010l324" n="323">Tunc iterum immissis furiis purgamina verrit.</l>
                <l xml:id="d010l325" n="324">Hic est perpetuus mundi ordo ab origine prima;</l>
                <l xml:id="d010l326" n="325">Has olim statuere vices fata ipsa, Prometheus</l>
                <l xml:id="d010l327" n="326">Quum ferula aethereos in terram detulit ignes,</l>
                <l xml:id="d010l328" n="327">Et quum Deucalion hominum tot millia nasci</l>
                <l xml:id="d010l329" n="328">De lapidum iactu Pyrrha cum coniuge fecit.</l>
                <l xml:id="d010l330" n="329">Ergo decet sapientem uti ratione et amare</l>
                <l xml:id="d010l331" n="330">In primis pacem, pacem complectier omni</l>
                <l xml:id="d010l332" n="331">Conatu ac studio; nisi forte aliquando coactus</l>
                <l xml:id="d010l333" n="332">Pugnet pro patria, pro seque suisque tuendis;</l>
                <l xml:id="d010l334" n="333">Tunc venia est dignus, tunc fit sine crimine bellum;</l>
                <l xml:id="d010l335" n="334">Nam ius fasque sinunt vim vi propellere, fraudem</l>
                <l xml:id="d010l336" n="335">Fraude, velut meritum merito pensare decorum est.</l>
                <l xml:id="d010l337" n="336">Quaerendum ulterius, sapiens an debeat ullam</l>
                <l xml:id="d010l338" n="337">Exercere artem, sibi qua succurrere egenti</l>
                <l xml:id="d010l339" n="338">Possit, si quando infelix patrimonia casus</l>
                <l xml:id="d010l340" n="339">Abstulerit, si quando ferox fortuna malignam</l>
                <l xml:id="d010l341" n="340">Pauperiem intulerit rebus violenter ademtis,</l>
                <l xml:id="d010l342" n="341">Ne mendicus eat, patiens frigusque famemque.</l>
                <l xml:id="d010l343" n="342">Nimirum est aliquid, fieri quod possit honeste</l>
                <l xml:id="d010l344" n="343">A sapiente, iuuet quo se, si cogat egestas.</l>
                <l xml:id="d010l345" n="344">Sit bonus et doctus medicus, medicina parabit</l>
                <l xml:id="d010l346" n="345">Sufficiens lucrum domino, morbosque fugabit.</l>
                <l xml:id="d010l347" n="346">Hanc olim Phoebus coluit, Phoebeius atque</l>
                <l xml:id="d010l348" n="347">Filius; hac sese immortali nomine dignos</l>
                <l xml:id="d010l349" n="348">Effecere; hanc et didicit Chironis alumnus,</l>
                <l xml:id="d010l350" n="349">Quamuis Aecidae, quamuis Nereide natus;</l>
                <l xml:id="d010l351" n="350">Hac fuit illustris Paeon clarusque Machaon,</l>
                <l xml:id="d010l352" n="351">Hippocratesque sibi aeternum quaesiuit honorem.</l>
                <l xml:id="d010l353" n="352">Quid memorem cunctos, quibus haec ars contulit olim</l>
                <l xml:id="d010l354" n="353">Et lucrum et laudem, et demum post funera famam?</l>
                <l xml:id="d010l355" n="354">Egregius medicus mendicus non erit unquam.</l>
                <l xml:id="d010l356" n="355">Adde huc quod plena est occultae cognitionis.</l>
                <l xml:id="d010l357" n="356">Haec florum, herbarum, lapidum secreta recludit;</l>
                <l xml:id="d010l358" n="357">Et, quicquid tellus intra sua viscera celat,</l>
                <l xml:id="d010l359" n="358">Perspicit ac vires naturae prouida pandit,</l>
                <l xml:id="d010l360" n="359">Corporis humani partes considerat omnes,</l>
                <l xml:id="d010l361" n="360">Et reuocat multos regnum ad Plutonis ituros.</l>
                <l xml:id="d010l362" n="361">Ergo quid hac potius sapientem scire decebit?</l>
                <l xml:id="d010l363" n="362">Vt non solum animos possit sanare monendo,</l>
                <l xml:id="d010l364" n="363">Verumetiam membris aegris prodesse medendo;</l>
                <l xml:id="d010l365" n="364">Sic utramque hominis partem tutabitur idem,</l>
                <l xml:id="d010l366" n="365">Sic hominem totum sapiens seruabit ad unguem.</l>
                <l xml:id="d010l367" n="366">Ast ubi iam seros Lachesis nere incipit annos,</l>
                <l xml:id="d010l368" n="367">Et iam canicies foedat barbamque comamque,</l>
                <l xml:id="d010l369" n="368">Tunc ipsum decet in primis requiescere, et usquam</l>
                <l xml:id="d010l370" n="369">Sistere, nec varias ultra percurrere terras,</l>
                <l xml:id="d010l371" n="370">Sed certam sedem, certos habitare penates,</l>
                <l xml:id="d010l372" n="371">Atque ibi degendae vitae opportuna parare,</l>
                <l xml:id="d010l373" n="372">Ne desint alimenta sibi veniente senecta.</l>
                <l xml:id="d010l374" n="373">Interea tamen a turba secedere paucis</l>
                <l xml:id="d010l375" n="374">Contentus sociis debet, solusque frequenter</l>
                <l xml:id="d010l376" n="375">Nocte dieque Deum purgata mente precari,</l>
                <l xml:id="d010l377" n="376">Et penitus sese diuinis contemplandis</l>
                <l xml:id="d010l378" n="377">Dedere, et humanas animo propellere curas.</l>
                <l xml:id="d010l379" n="378">Tunc aderunt Diui secreta in valle moranti,</l>
                <l xml:id="d010l380" n="379">Aut colle, aut nemore umbroso aut in vertice montis</l>
                <l xml:id="d010l381" n="380">Exiguas aedes desertaque tecta colenti.</l>
                <l xml:id="d010l382" n="381">Non adeo tutum est cum multis viuere et urbes</l>
                <l xml:id="d010l383" n="382">Stultorum plenas habitare, interque latrones</l>
                <l xml:id="d010l384" n="383">Sacrilegos, cupidos, rixosos, ambitiosos</l>
                <l xml:id="d010l385" n="384">Versari, fugiat sapiens commercia vulgi;</l>
                <l xml:id="d010l386" n="385">Quandoquidem inuisa est vulgo sapientia, propter</l>
                <l xml:id="d010l387" n="386">Dissimiles nimium mores: contraria semper</l>
                <l xml:id="d010l388" n="387">Se oppugnant semperque sibi aduersantur et obstant.</l>
                <l xml:id="d010l389" n="388">Hinc periere sophi complures, quod voluere,</l>
                <l xml:id="d010l390" n="389">Quando aliquid fieri praue iniusteque videbant,</l>
                <l xml:id="d010l391" n="390">Carpere stultorum mores ac dicere verum;</l>
                <l xml:id="d010l392" n="391">Et quia non poterant ferre et malefacta tacere,</l>
                <l xml:id="d010l393" n="392">Afflicti a stultis interfectique fuere.</l>
                <l xml:id="d010l394" n="393">Quare ne videat sapiens tot turpia, neue</l>
                <l xml:id="d010l395" n="394">Discrimen subeat, dum vera et honesta tuetur,</l>
                <l xml:id="d010l396" n="395">Secernat sese a vulgo studeatque latere,</l>
                <l xml:id="d010l397" n="396">Et socios habeat paucos doctosque probosque;</l>
                <l xml:id="d010l398" n="397">Quanquam illi raro deerit praesentia Diuum.</l>
                <l xml:id="d010l399" n="398">Nam sapiente solent superi gaudere, et ab illo</l>
                <l xml:id="d010l400" n="399">Permittunt sese audiri cernique libenter,</l>
                <l xml:id="d010l401" n="400">Illius et mira pectus dulcedine complent.</l>
                <l xml:id="d010l402" n="401">Felix in terris sapiens et in aethere felix.</l>
                <l xml:id="d010l403" n="402">Ite ergo, o caeci mortales, ite et auaras</l>
                <l xml:id="d010l404" n="403">Cogite diuitias, loculos distendite nummis</l>
                <l xml:id="d010l405" n="404">Per fas atque nefas, digitos onerate lapillis,</l>
                <l xml:id="d010l406" n="405">Aureaque indigno glomerate monilia collo,</l>
                <l xml:id="d010l407" n="406">Et Serum vestes passim ostentate superbas,</l>
                <l xml:id="d010l408" n="407">Perque forum medium tumidis incedite buccis.</l>
                <l xml:id="d010l409" n="408">Ite, inquam, o caeci mortales, sceptra, coronas,</l>
                <l xml:id="d010l410" n="409">Imperia, et demum quicquid temeraria vobis</l>
                <l xml:id="d010l411" n="410">Largiri fortuna potest, nunc pectore toto</l>
                <l xml:id="d010l412" n="411">Affectate; breui tamen haec tam pulchra recedent;</l>
                <l xml:id="d010l413" n="412">Somnia sunt cuncta haec durantia tempore paruo,</l>
                <l xml:id="d010l414" n="413">Quae cito vel vobis sors auferet aut rapiet mors;</l>
                <l xml:id="d010l415" n="414">Quae facile ut fumus, fugiunt nequeuntque reuerti.</l>
                <l xml:id="d010l416" n="415">Ite, ite, o miseri, nebulasque capessite inanes;</l>
                <l xml:id="d010l417" n="416">Quum postrema dies atque hora nouissima vitae</l>
                <l xml:id="d010l418" n="417">Adueniet, tunc tunc vestrarum stultitiarum</l>
                <l xml:id="d010l419" n="418">Nequicquam memores, vos delirasse scietis</l>
                <l xml:id="d010l420" n="419">Et nescisse viam rectam frustraque pigebit.</l>
                <l xml:id="d010l421" n="420">Heu dum tempus adest, errorem agnoscite vestrum;</l>
                <l xml:id="d010l422" n="421">O curuas nimirum animas, o vilia corda,</l>
                <l xml:id="d010l423" n="422">Cur pecudum more in terram tantum aspicitis? cur</l>
                <l xml:id="d010l424" n="423">Nunquam oculos ad sidereas extollitis arces?</l>
                <l xml:id="d010l425" n="424">Ille ille est verus mundus; vera omnibus illic</l>
                <l xml:id="d010l426" n="425">Vita datur, quicumque Deum metuuntque coluntque;</l>
                <l xml:id="d010l427" n="426">Illic nec sorti nec morti est ulla potestas;</l>
                <l xml:id="d010l428" n="427">Diuitiae verae sunt illic deliciaeque</l>
                <l xml:id="d010l429" n="428">Quas pater omnipotens solis sapientibus affert,</l>
                <l xml:id="d010l430" n="429">Quas non ulla potest series abolere dierum.</l>
                <l xml:id="d010l431" n="430">Huc igitur vestros animos intendite, donec</l>
                <l xml:id="d010l432" n="431">Fata sinunt, dum vestra trahunt subtemina Parcae.</l>
                <l xml:id="d010l433" n="432">Nonne hominum vitam tenui pendere capillo,</l>
                <l xml:id="d010l434" n="433">Nonne perire breui mortalia cuncta videtis,</l>
                <l xml:id="d010l435" n="434">Ac veluti fumus tenues vanescere in auras?</l>
                <l xml:id="d010l436" n="435">Quo nunc tot Reges auro gemmisque superbi?</l>
                <l xml:id="d010l437" n="436">Quo tot Pontifices summi, qui se esse putabant</l>
                <l xml:id="d010l438" n="437">Aequales superis, abiere? en foeda sepulcris</l>
                <l xml:id="d010l439" n="438">Ossa iacent, forsanque animas Styx atra coercet,</l>
                <l xml:id="d010l440" n="439">Expulsas procul a felici sede piorum;</l>
                <l xml:id="d010l441" n="440">Atqui ibi dant poenas fastus, scelerumque suorum.</l>
                <l xml:id="d010l442" n="441">Quam vellent nunc, si possent, sua corpora rursus</l>
                <l xml:id="d010l443" n="442">Induere, atque nouis iterum se includere membris,</l>
                <l xml:id="d010l444" n="443">Vt postergatis opibus, regnoque relicto,</l>
                <l xml:id="d010l445" n="444">Vitam agerent puram et sanctam sub paupere tecto,</l>
                <l xml:id="d010l446" n="445">Iustitiaque sua coeli sibi numen amicum</l>
                <l xml:id="d010l447" n="446">Efficerent, ac morte obita fruerentur Olympo!</l>
                <l xml:id="d010l448" n="447">Sed qui sero sapit, frustra sapit. Ocyus ergo</l>
                <l xml:id="d010l449" n="448">Pro se quisque Deo studeat virtute placere,</l>
                <l xml:id="d010l450" n="449">Terrenisque bonis spretis coelestia quaerat.</l>
                <l xml:id="d010l451" n="450">Denique ab exemplo sapientis discite, qui res</l>
                <l xml:id="d010l452" n="451">Humanas parui faciens et commoda vitae</l>
                <l xml:id="d010l453" n="452">Praesentis fugitura breui, bona vera futurae</l>
                <l xml:id="d010l454" n="453">Sperat, et agnoscit Diis ostendentibus ipsis.</l>
                <l xml:id="d010l455" n="454">Talis Apollineo Soractis vertice montis</l>
                <l xml:id="d010l456" n="455">Viuebat sapiens, paucis contentus amicis,</l>
                <l xml:id="d010l457" n="456">Tempestate mea, macer et barbatus in aede</l>
                <l xml:id="d010l458" n="457">Exigua et ferrugineo vestitus amictu,</l>
                <l xml:id="d010l459" n="458">Praestantis vir doctrinae, vultusque verendi,</l>
                <l xml:id="d010l460" n="459">Semotam et cinctam siluis habitabat eremum.</l>
                <l xml:id="d010l461" n="460">Enthea mens cuius, venturi praescia fati,</l>
                <l xml:id="d010l462" n="461">Vera nimis quoties vellet responsa canebat?</l>
                <l xml:id="d010l463" n="462">Responsa antiquis nunquam cedentia Delphis.</l>
                <l xml:id="d010l464" n="463">Huius ego impulsus fama per longa viarum</l>
                <l xml:id="d010l465" n="464">Perrexi spatia ad sacri fastigia montis,</l>
                <l xml:id="d010l466" n="465">Conuenique senem sub aprica rupe sedentem:</l>
                <l xml:id="d010l467" n="466">Qui, postquam acceptam mihi reddidit ore salutem,</l>
                <l xml:id="d010l468" n="467">Suadet ut assideam. Assedi, et simul ista rogaui,</l>
                <l xml:id="d010l469" n="468">Cur sibi tale genus vitae delegerit, et quo</l>
                <l xml:id="d010l470" n="469">Ipse modo possit dura inter tesqua manere,</l>
                <l xml:id="d010l471" n="470">Plurima ubi desunt humanis usibus apta.</l>
                <l xml:id="d010l472" n="471">Tunc mihi vir sanctus respondens, talibus infit;</l>
                <l xml:id="d010l473" n="472">Intra urbes olim placuit mihi viuere, quando</l>
                <l xml:id="d010l474" n="473">Iunior ac rerum ignarus nihil esse putabam</l>
                <l xml:id="d010l475" n="474">Optandum, nisi diuitias et commoda vitae</l>
                <l xml:id="d010l476" n="475">Praesentis, vulgi exempla erroremque secutus.</l>
                <l xml:id="d010l477" n="476">Tunc ego gaudebam turba coetuque virorum,</l>
                <l xml:id="d010l478" n="477">Cumque aliis praeceps in gaudia vana ruebam,</l>
                <l xml:id="d010l479" n="478">Deceptus falsa specie verique bonique.</l>
                <l xml:id="d010l480" n="479">Sed postquam subiit grauior labentibus annis</l>
                <l xml:id="d010l481" n="480">Aetas, accessitque mihi prudentia maior,</l>
                <l xml:id="d010l482" n="481">Coepi hominum mores (diuino numine credo</l>
                <l xml:id="d010l483" n="482">Impulsus) mecum perpendere, et acta notare,</l>
                <l xml:id="d010l484" n="483">Viuendique modos varios examine acuto.</l>
                <l xml:id="d010l485" n="484">Turpia multa quidem fieri et scelerata videbam,</l>
                <l xml:id="d010l486" n="485">Iustitiae superesse nihil nisi nomen inane,</l>
                <l xml:id="d010l487" n="486">Puniri insontes, sontes impune vagari,</l>
                <l xml:id="d010l488" n="487">Virtutem in vitio, vitium in virtute latere,</l>
                <l xml:id="d010l489" n="488">Pauperem ubique premi et meritis plus posse fauorem,</l>
                <l xml:id="d010l490" n="489">Ius venale, fidem extinctam, amissumque pudorem,</l>
                <l xml:id="d010l491" n="490">Omnes artificum corruptas fraudibus artes,</l>
                <l xml:id="d010l492" n="491">Latrones quoque cauponas conducere, ut illic</l>
                <l xml:id="d010l493" n="492">Sopitos melius peregrinos perdere possint.</l>
                <l xml:id="d010l494" n="493">Contemplabar item, multos furtoque doloque</l>
                <l xml:id="d010l495" n="494">Ditatos, licet obscaenos, dignosque capistro,</l>
                <l xml:id="d010l496" n="495">Laudari tamen atque coli, multumque timeri;</l>
                <l xml:id="d010l497" n="496">Imperia indignis committi et honoribus illos</l>
                <l xml:id="d010l498" n="497">Ornari, quibus est hominis dumtaxat imago;</l>
                <l xml:id="d010l499" n="498">Denique auaritia labefactam relligionem,</l>
                <l xml:id="d010l500" n="499">Atque sacerdotes tantum Venerique gulaeque</l>
                <l xml:id="d010l501" n="500">Intentos, lucrum ficta pietate latenter</l>
                <l xml:id="d010l502" n="501">Quaerere, et astute vulgi exhaurire crumenas,</l>
                <l xml:id="d010l503" n="502">Dum pretio coelum reserant et tartara claudunt,</l>
                <l xml:id="d010l504" n="503">Dum iactant se posse animas huc mittere et illuc,</l>
                <l xml:id="d010l505" n="504">Et precibus quocumque velint impellere Diuos.</l>
                <l xml:id="d010l506" n="505">His igitur causis secessi, atque oppida liqui,</l>
                <l xml:id="d010l507" n="506">Tutius esse ratus deserta habitare et in isto</l>
                <l xml:id="d010l508" n="507">Quod reliquum foret aetatis mihi degere monte,</l>
                <l xml:id="d010l509" n="508">Monte, ubi Syluestri est venerabilis ara beati,</l>
                <l xml:id="d010l510" n="509">Et tanti monumenta viri celebrata renident.</l>
                <l xml:id="d010l511" n="510">Quae loca sint quamuis salebrosa et inhospita, sanctis</l>
                <l xml:id="d010l512" n="511">Sunt tamen apta viris, pacem cupientibus, et quos</l>
                <l xml:id="d010l513" n="512">Delectat seruire Deo, mentique vacare,</l>
                <l xml:id="d010l514" n="513">Qui sese aethereis coniungere ciuibus optant;</l>
                <l xml:id="d010l515" n="514">Sed tibi difficile ac mirum fortasse videtur,</l>
                <l xml:id="d010l516" n="515">Me posse has inter rupes et saxa manere,</l>
                <l xml:id="d010l517" n="516">Quo pauci et rari veniunt, ubi plurima ad usum</l>
                <l xml:id="d010l518" n="517">Quae faciunt hominis vitaeque aptissima, desunt:</l>
                <l xml:id="d010l519" n="518">Non tamen est ita difficile aut mirabile, si quem</l>
                <l xml:id="d010l520" n="519">Spiritus afflauit, coeli demissus ab arce,</l>
                <l xml:id="d010l521" n="520">Spiritus ille Dei sanctus, qui pectora purgat,</l>
                <l xml:id="d010l522" n="521">Sublimatque animas moribunda in carne sepultas,</l>
                <l xml:id="d010l523" n="522">Ceu sublimatur subiecti viribus ignis</l>
                <l xml:id="d010l524" n="523">Mercurius, niueumque capit purgando colorem.</l>
                <l xml:id="d010l525" n="524">Spiritus hic mentem illustrat, cor dirigit, aufert</l>
                <l xml:id="d010l526" n="525">Terrenas curas, coelestem inducit amorem,</l>
                <l xml:id="d010l527" n="526">Quo flagrans animus, nil non tolerabile ducit,</l>
                <l xml:id="d010l528" n="527">Nil non ferre potest. Leuis est labor omnis amanti,</l>
                <l xml:id="d010l529" n="528">Praesertim spem aliquam magnae mercedis habenti.</l>
                <l xml:id="d010l530" n="529">Spes et amor duo sunt calcaria fortia, quae nos</l>
                <l xml:id="d010l531" n="530">Audaces faciunt, contemtoresque laboris.</l>
                <l xml:id="d010l532" n="531">Propterea assiduis votis precibusque petendum est,</l>
                <l xml:id="d010l533" n="532">Vt delabi in nos dignetur spiritus iste,</l>
                <l xml:id="d010l534" n="533">Qui cum spe ingenti ingentem producat amorem,</l>
                <l xml:id="d010l535" n="534">Quo mens accensa ascendat sublimis Olympum,</l>
                <l xml:id="d010l536" n="535">Despiciens terras et gaudia corporis huius</l>
                <l xml:id="d010l537" n="536">Friuola, seque Deo quantum pote iungere tentet.</l>
                <l xml:id="d010l538" n="537">Non adeo mirum est igitur, si adiutus ab isto</l>
                <l xml:id="d010l539" n="538">Flamine diuino possum hic persistere, et inter</l>
                <l xml:id="d010l540" n="539">Has cautes duram patienter degere vitam,</l>
                <l xml:id="d010l541" n="540">Quanquam nec victus, nec cultus defuit unquam</l>
                <l xml:id="d010l542" n="541">Hoc in monte mihi, quantum natura requirit,</l>
                <l xml:id="d010l543" n="542">Non luxus. Paucis nempe haec seruantur ad unguem,</l>
                <l xml:id="d010l544" n="543">Paucaque sufficiunt homini virtutis amanti,</l>
                <l xml:id="d010l545" n="544">Qui sibi quod satis est optans, nil caetera curat,</l>
                <l xml:id="d010l546" n="545">Qui mauult animi quam carnis viuere vitam.</l>
                <l xml:id="d010l547" n="546">Nam vita est duplex, (ne tu sis nescius) una</l>
                <l xml:id="d010l548" n="547">Corporis, hanc sequitur stultorum maxima turba,</l>
                <l xml:id="d010l549" n="548">Vulgus iners, plebs insipiens, quae nil sapit altum</l>
                <l xml:id="d010l550" n="549">Egregiumque ignaua colens pro numine ventrem.</l>
                <l xml:id="d010l551" n="550">Haec pecudum propria est, propria est haec vita ferarum.</l>
                <l xml:id="d010l552" n="551">Altera vero animi Diis conuenit atque Deorum</l>
                <l xml:id="d010l553" n="552">Nobilibus pueris, qui ob facta ingentia possunt</l>
                <l xml:id="d010l554" n="553">Vere homines, et semidei heroesque vocari.</l>
                <l xml:id="d010l555" n="554">Tales consueuit rarenter gignere tellus,</l>
                <l xml:id="d010l556" n="555">Tellus iniustis mater, iustisque nouerca.</l>
                <l xml:id="d010l557" n="556">Sed quoniam video te nunc audire paratum,</l>
                <l xml:id="d010l558" n="557">Quaedam de hac animi vita non vilia dicam,</l>
                <l xml:id="d010l559" n="558">Quae debent cuicumque bono intellecta placere.</l>
                <l xml:id="d010l560" n="559">Principio esse hominem non solo ex corpore constat,</l>
                <l xml:id="d010l561" n="560">Verum etiam ex anima; haec vitam viuentibus affert,</l>
                <l xml:id="d010l562" n="561">Haec motum sensumque humana in viscera mittit,</l>
                <l xml:id="d010l563" n="562">Haec tribuit nobis mentem: qua dignius est nil,</l>
                <l xml:id="d010l564" n="563">Per quam multa homines miranda operantur in orbe.</l>
                <l xml:id="d010l565" n="564">Sed multi dubitant an sit mortalis et una</l>
                <l xml:id="d010l566" n="565">Cum membris anima haec pereat, letine sit expers,</l>
                <l xml:id="d010l567" n="566">Et maneat semper nullum interitura per aeuum.</l>
                <l xml:id="d010l568" n="567">Nimirum pars deterior, quae dedita carni est</l>
                <l xml:id="d010l569" n="568">Ac vitiis, Diuum contemptrix, credit et optat</l>
                <l xml:id="d010l570" n="569">Mortalem esse animam, scelerum quia digna suorum</l>
                <l xml:id="d010l571" n="570">Supplicia heu! metuunt, propter quod tartara nollent</l>
                <l xml:id="d010l572" n="571">Vlla dari aut manes usquam reperirier ullos.</l>
                <l xml:id="d010l573" n="572">Sic malefactorum cupiunt euadere poenas.</l>
                <l xml:id="d010l574" n="573">Altera pars hominum melior, qui foeda perosi</l>
                <l xml:id="d010l575" n="574">Crimina virtutis pulchro stimulantur amore,</l>
                <l xml:id="d010l576" n="575">Esse putant aeternam animam nec morte resolui,</l>
                <l xml:id="d010l577" n="576">Vtque putant, vellent, quod praemia digna bonorum</l>
                <l xml:id="d010l578" n="577">Expectant operum, et sperant post fata salutem,</l>
                <l xml:id="d010l579" n="578">Et promissa sibi melioris munera vitae.</l>
                <l xml:id="d010l580" n="579">Vtra igitur potior sententia? nonne bonorum?</l>
                <l xml:id="d010l581" n="580">Nimirum in dubiis ea semper opinio debet</l>
                <l xml:id="d010l582" n="581">Praeferri, quaecumque placet melioribus, et quam</l>
                <l xml:id="d010l583" n="582">Egregii sanctique viri plerumque sequuntur.</l>
                <l xml:id="d010l584" n="583">Tutius est haerere bonis quam credere iniquis.</l>
                <l xml:id="d010l585" n="584">Non quot, sed quales aliquid dixere, notandum est.</l>
                <l xml:id="d010l586" n="585">Quare cum paucis iustis te credere praestat</l>
                <l xml:id="d010l587" n="586">Morte carere animas, quam multorum iniustorum</l>
                <l xml:id="d010l588" n="587">Iudicio inniti, et nullos concedere manes.</l>
                <l xml:id="d010l589" n="588">Sed magis ut credas, etiam hac ratione docebo</l>
                <l xml:id="d010l590" n="589">Esse immortales animas. Nam si Deus id quod</l>
                <l xml:id="d010l591" n="590">Est melius, semper facit (ut sapientia dictat,</l>
                <l xml:id="d010l592" n="591">Vtque fateri omnes debent iustique piique)</l>
                <l xml:id="d010l593" n="592">Haud dubie aeternas animas fecisse putandum est.</l>
                <l xml:id="d010l594" n="593">Quandoquidem longe est melius has viuere semper,</l>
                <l xml:id="d010l595" n="594">Quam cum carne una extingui in nihilumque reuerti.</l>
                <l xml:id="d010l596" n="595">Quod sic ostendo; si mors animas quoque delet,</l>
                <l xml:id="d010l597" n="596">Si non vita datur nobis nisi corpore in isto,</l>
                <l xml:id="d010l598" n="597">Censeri iniustus poterit Deus, atque vocari</l>
                <l xml:id="d010l599" n="598">Improbus; innumeros etenim florere videmus</l>
                <l xml:id="d010l600" n="599">Diuitiis opibusque et honoribus imperiisque</l>
                <l xml:id="d010l601" n="600">Ignauos homines, indoctos atque scelestos,</l>
                <l xml:id="d010l602" n="601">Qui peccant impune, ac laeta sorte fruuntur.</l>
                <l xml:id="d010l603" n="602">Contra saepe bonos aduersis casibus, atque</l>
                <l xml:id="d010l604" n="603">Paupertate premi, et contemtam ducere vitam.</l>
                <l xml:id="d010l605" n="604">Aut igitur Deus est iniustus, talia qui fert,</l>
                <l xml:id="d010l606" n="605">Aut sua post obitum partitur munera cuique,</l>
                <l xml:id="d010l607" n="606">De vita tractare animi, quae coelicolarum</l>
                <l xml:id="d010l608" n="607">Nos similes reddit, per quam affectamus Olympum.</l>
                <l xml:id="d010l609" n="608">Sed quoniam apparent melius contraria, quando</l>
                <l xml:id="d010l610" n="609">In conspectu ambo adsistunt, et iuncta cohaerent;</l>
                <l xml:id="d010l611" n="610">Proinde operae pretium est de vita corporis ante</l>
                <l xml:id="d010l612" n="611">Dicere, quae in terram nos detrahit aethere ab alto,</l>
                <l xml:id="d010l613" n="612">Brutorumque facit similes, contraria menti.</l>
                <l xml:id="d010l614" n="613">Hanc igitur vitam viuit, quicumque superbos,</l>
                <l xml:id="d010l615" n="614">Sit quanquam virtutis inops, venatur honores,</l>
                <l xml:id="d010l616" n="615">Et laudes captare studet ventosus inanes,</l>
                <l xml:id="d010l617" n="616">Tantum oculis hominum cupiens utcumque placere;</l>
                <l xml:id="d010l618" n="617">Et qui diuitiis virtute aut fraude parandis</l>
                <l xml:id="d010l619" n="618">Inuigilat nimis, et totum cor fixit in illis,</l>
                <l xml:id="d010l620" n="619">Talpa bipes, alta semper tellure sepultus,</l>
                <l xml:id="d010l621" n="620">Aspiciens nunquam sublato lumine coelum,</l>
                <l xml:id="d010l622" n="621">Et qui luxuriae atque gulae deuinctus amore,</l>
                <l xml:id="d010l623" n="622">Illecebras carnis sequitur, spretoque pudore</l>
                <l xml:id="d010l624" n="623">In Venerem praeceps fertur ventremque saginat</l>
                <l xml:id="d010l625" n="624">Demens, ut vermes maiori funere pascat.</l>
                <l xml:id="d010l626" n="625">Omnes hi turpes et vero nomine possunt</l>
                <l xml:id="d010l627" n="626">Carnales homines a carnis amore vocari,</l>
                <l xml:id="d010l628" n="627">Quorum vita parum a brutorum sorte recedit.</l>
                <l xml:id="d010l629" n="628">Contra qui humanas laudes, terrenaque prorsus</l>
                <l xml:id="d010l630" n="629">Gaudia contemnit, viuens casteque pieque,</l>
                <l xml:id="d010l631" n="630">Spiritualis homo fertur: nam spiritus eius,</l>
                <l xml:id="d010l632" n="631">Corpore iam domito victaque libidine, liber,</l>
                <l xml:id="d010l633" n="632">Imperat, et summa capitis dominatur in arce.</l>
                <l xml:id="d010l634" n="633">Ergo vita animi est, in primis ponere turpi</l>
                <l xml:id="d010l635" n="634">Frena voluptati, et ventrem Veneremque domare,</l>
                <l xml:id="d010l636" n="635">Subdere spiritui carnem, contemnere quicquid</l>
                <l xml:id="d010l637" n="636">Nascitur in terris, solique insistere coelo,</l>
                <l xml:id="d010l638" n="637">Coelum optare, et amare omni conamine coelum;</l>
                <l xml:id="d010l639" n="638">Illic spirituum patria est, sedesque bonorum,</l>
                <l xml:id="d010l640" n="639">Illuc contendunt animae post funera iustae;</l>
                <l xml:id="d010l641" n="640">Illustres animae, illustri virtute nitentes,</l>
                <l xml:id="d010l642" n="641">Aeterna in luce aeterna mercede fruentes.</l>
                <l xml:id="d010l643" n="642">Praecipue mentem studiis exerceat, illos</l>
                <l xml:id="d010l644" n="643">Perlegat et libros avide, qui vel de anima vel</l>
                <l xml:id="d010l645" n="644">De Diis, de misera vitae huius conditione</l>
                <l xml:id="d010l646" n="645">Tractant, de morte aut aliis de rebus honestis.</l>
                <l xml:id="d010l647" n="646">Spiritualis homo et sapiens his nocte dieque</l>
                <l xml:id="d010l648" n="647">Sedulus incumbat scriptis, et talia saepe</l>
                <l xml:id="d010l649" n="648">Gaudeat audire atque loqui secumque volutet.</l>
                <l xml:id="d010l650" n="649">Autores vero turpes, et turpia vitet</l>
                <l xml:id="d010l651" n="650">Colloquia. Heu quantum bona mens corrumpitur istis!</l>
                <l xml:id="d010l652" n="651">Lectio nimirum esca animi est, quae si bona prodest,</l>
                <l xml:id="d010l653" n="652">Si mala sit, non parua solet dare damna legenti.</l>
                <l xml:id="d010l654" n="653">Non secus atque malus cibus est damnosus edenti.</l>
                <l xml:id="d010l655" n="654">Quae seruanda licet sint omnia, nil tamen est quod</l>
                <l xml:id="d010l656" n="655">Plus hominem a vili carnis secernat amore,</l>
                <l xml:id="d010l657" n="656">Plusque Deo admoueat, quam non raro meditari</l>
                <l xml:id="d010l658" n="657">Vitae huius miseram sortem, quae tam breuis et tot</l>
                <l xml:id="d010l659" n="658">Plena malis quum sit, mihi mors, non vita videtur,</l>
                <l xml:id="d010l660" n="659">Immo aliquid peius morte. Ecquis non videt? ecquis</l>
                <l xml:id="d010l661" n="660">Non adeo sentit quantum sit fellis ubique?</l>
                <l xml:id="d010l662" n="661">Singula si excutias, sincerum comperies nil.</l>
                <l xml:id="d010l663" n="662">Omnibus infudit rebus natura venenum.</l>
                <l xml:id="d010l664" n="663">Plurima habent geminas facies; foris alba, sed intus</l>
                <l xml:id="d010l665" n="664">Nigra, suo fallunt oculos spectata colore.</l>
                <l xml:id="d010l666" n="665">Si tamen est quicquam in vita hac pulchrumque bonumque</l>
                <l xml:id="d010l667" n="666">Fumi instar, nebulaeque fugit; reuolubile tempus</l>
                <l xml:id="d010l668" n="667">Nil sinit esse diu in terris, vana omnia reddit</l>
                <l xml:id="d010l669" n="668">Atropos, et fastus hominum conculcat inanes.</l>
                <l xml:id="d010l670" n="669">Heu quam cuncta abeunt celeri mortalia cursu!</l>
                <l xml:id="d010l671" n="670">Quam fluxa atque fugax humana est gloria, bullae</l>
                <l xml:id="d010l672" n="671">Persimilis, quae olim summa turgescit in unda,</l>
                <l xml:id="d010l673" n="672">Mox perit, et vento exiguo dispulsa fatiscit!</l>
                <l xml:id="d010l674" n="673">Hora breuis bona cuncta rapit, tunc fabula restat;</l>
                <l xml:id="d010l675" n="674">Hic fuit, hic fecit, pugnauit, vicit, amauit,</l>
                <l xml:id="d010l676" n="675">Regnauit, gentes domuit, populosque subegit,</l>
                <l xml:id="d010l677" n="676">Composuit libros. At nunc ubi talia? nusquam.</l>
                <l xml:id="d010l678" n="677">Ipse ubi nunc? nusquam. Quid nunc? nihil. Aut abiit quo?</l>
                <l xml:id="d010l679" n="678">In ventos. Heu heu nugae, et mera somnia sunt haec,</l>
                <l xml:id="d010l680" n="679">Quaecumque in terris pulchra et miranda videntur!</l>
                <l xml:id="d010l681" n="680">Quid mihi cum Fuit aut Fecit? nempe Est valet unum</l>
                <l xml:id="d010l682" n="681">Plus quam mille Fuit. Verum hoc Est utitur alis,</l>
                <l xml:id="d010l683" n="682">Transuolat, et secum nostros abducit honores.</l>
                <l xml:id="d010l684" n="683">Haec igitur meditari et pertractare frequenter</l>
                <l xml:id="d010l685" n="684">Qui solet, ille huius mundi deponit amorem,</l>
                <l xml:id="d010l686" n="685">Et facile exosus terram, suspirat Olympum;</l>
                <l xml:id="d010l687" n="686">Praesertim si etiam secum bene cogitet idem,</l>
                <l xml:id="d010l688" n="687">Corporis humani quam sit miserabilis, et quam</l>
                <l xml:id="d010l689" n="688">Sordida conditio, fragili quod carne coactum,</l>
                <l xml:id="d010l690" n="689">Contextum duris ex ossibus et cute tectum,</l>
                <l xml:id="d010l691" n="690">Faecibus immundis plenum est et sanguine foedo,</l>
                <l xml:id="d010l692" n="691">Semper sordescens, nisi semper proluat ipsum</l>
                <l xml:id="d010l693" n="692">Abstergatque frequens cura, instaurando nitorem.</l>
                <l xml:id="d010l694" n="693">O vas, hospitiumque animi illaetabile, per quod</l>
                <l xml:id="d010l695" n="694">Tot morbos patimur, per quod tot rebus egemus!</l>
                <l xml:id="d010l696" n="695">O vestis grauis, o carcer viuumque sepulcrum,</l>
                <l xml:id="d010l697" n="696">Suffocans mentem ac sensum, inuoluensque tenebris !</l>
                <l xml:id="d010l698" n="697">Vnde hominum generi tanta ignorantia adhaeret!</l>
                <l xml:id="d010l699" n="698">O terra in terram citius reditura, breuique</l>
                <l xml:id="d010l700" n="699">Vermibus aptam escam in tumulo gratamque datura!</l>
                <l xml:id="d010l701" n="700">Quam miser est, quicumque tui seductus amore</l>
                <l xml:id="d010l702" n="701">Veram animi vitam et coelestia dona relinquit,</l>
                <l xml:id="d010l703" n="702">Dum tibi plus aequo indulgens tua commoda tantum</l>
                <l xml:id="d010l704" n="703">Sectatur, curatque parum iustumque piumque,</l>
                <l xml:id="d010l705" n="704">Nec putat esse aliam quam hoc vili in corpore vitam,</l>
                <l xml:id="d010l706" n="705">Demens atque sui oblitus, patriaeque prioris;</l>
                <l xml:id="d010l707" n="706">Vnde has in tenebras et tristia regna recessit,</l>
                <l xml:id="d010l708" n="707">Vt carne inclusus misera miser efficeretur.</l>
                <l xml:id="d010l709" n="708">Omnis enim qui corporeo stat carcere clausus</l>
                <l xml:id="d010l710" n="709">Spiritus, et membris terrenis consociatur,</l>
                <l xml:id="d010l711" n="710">Est miser haud dubie; donec soluatur ab illa</l>
                <l xml:id="d010l712" n="711">Compede, et aethereas redeat iam liber ad oras;</l>
                <l xml:id="d010l713" n="712">Ni forte impediat vitiorum pondus euntem,</l>
                <l xml:id="d010l714" n="713">Et teneat pressum in terris aut aere in imo.</l>
                <l xml:id="d010l715" n="714">Nil etenim immundum patitur purissimus aether,</l>
                <l xml:id="d010l716" n="715">Nec praui aut stulti coelestia limina tangunt.</l>
                <l xml:id="d010l717" n="716">Haec dum vir sanctus loqueretur, finierat sol</l>
                <l xml:id="d010l718" n="717">Pene diem lasso iam curru et iuxta aderat nox,</l>
                <l xml:id="d010l719" n="718">Paulatim inficiens atro velamine mundum.</l>
                <l xml:id="d010l720" n="719">Discedo, et Romam versus vestigia duco.</l>
                <l xml:id="d010l721" n="720">Dumque iter inceptum perago, iam Cynthia pleno</l>
                <l xml:id="d010l722" n="721">Orbe micans claram reddebat lumine noctem.</l>
                <l xml:id="d010l723" n="722">Ibam igitur solus, meditans audita. Sed ecce</l>
                <l xml:id="d010l724" n="723">Tres comites haesere mihi, quos forte repertos</l>
                <l xml:id="d010l725" n="724">Affatus blande, quo vellent ire rogaui.</l>
                <l xml:id="d010l726" n="725">Romam, dixere. Interea me conspicit unus,</l>
                <l xml:id="d010l727" n="726">Nomine me appellans: unde is nunc, inquit. Ab illo,</l>
                <l xml:id="d010l728" n="727">Respondi, sapiente, manet qui in vertice summo</l>
                <l xml:id="d010l729" n="728">Rupis Apollineae. Subrisit protinus ille,</l>
                <l xml:id="d010l730" n="729">Atque ait: "O demens, reperiri qui sapientem</l>
                <l xml:id="d010l731" n="730">Posse putas quemquam in terris. Sapere ille videtur,</l>
                <l xml:id="d010l732" n="731">Qui minus est aliis stultus, licet insipiens sit.</l>
                <l xml:id="d010l733" n="732">Conuenit haud dubie solis sapientia Diuis;</l>
                <l xml:id="d010l734" n="733">Quorum de numero sumus hic tres. Namque ego dicor</l>
                <l xml:id="d010l735" n="734">Sarracilus, verum hic Sathiel, hic Iana vocatur.</l>
                <l xml:id="d010l736" n="735">Quamuis humanam videamur habere figuram,</l>
                <l xml:id="d010l737" n="736">Dii sumus, et lunae contermina regna tenemus.</l>
                <l xml:id="d010l738" n="737">Namque illic habitat Diuum ingens turba minorum,</l>
                <l xml:id="d010l739" n="738">Est quibus imperium telluris et aequoris alti. "</l>
                <l xml:id="d010l740" n="739">Talibus auditis stupui, coepique timere;</l>
                <l xml:id="d010l741" n="740">Me tamen audacem ostendens, tectoque timore,</l>
                <l xml:id="d010l742" n="741">Cur Romam peterent, quaesiui. Tunc ait ille,</l>
                <l xml:id="d010l743" n="742">"Est socius nobis illic qui dicitur Ammon,</l>
                <l xml:id="d010l744" n="743">Hunc sibi seruitio adstrictum, magicaque coactum</l>
                <l xml:id="d010l745" n="744">Arte tenet iuuenis quidam, cui Narnia tellus</l>
                <l xml:id="d010l746" n="745">Est patria, Vrsinique colit qui praesulis aulam.</l>
                <l xml:id="d010l747" n="746">O quanta est hominum generi concessa potestas?</l>
                <l xml:id="d010l748" n="747">Coguntur Diui. Vobis hinc scire licebit</l>
                <l xml:id="d010l749" n="748">Diuinas animas vestras et morte carere.</l>
                <l xml:id="d010l750" n="749">Nam si nil vestri superesset, si moreretur</l>
                <l xml:id="d010l751" n="750">Vestra anima, ut corpus moritur, quid iuris haberet</l>
                <l xml:id="d010l752" n="751">In superos tam vile animal, tam friuola imago?</l>
                <l xml:id="d010l753" n="752">Si foret in vobis nil sanctum, quomodo Diui</l>
                <l xml:id="d010l754" n="753">Tanti hominem facere aut homini succumbere possent?</l>
                <l xml:id="d010l755" n="754">Ipse etiam quandoque fui seruire coactus</l>
                <l xml:id="d010l756" n="755">Germano cuidam, Crystalli in corpore clausus;</l>
                <l xml:id="d010l757" n="756">Sed me barbatus tandem fraterculus illis</l>
                <l xml:id="d010l758" n="757">Exemit vinclis, et fracto carcere fugi.</l>
                <l xml:id="d010l759" n="758">Romam igitur petimus, cupientes soluere duro</l>
                <l xml:id="d010l760" n="759">Seruitio socium, si qua est via; deinde ut ad Orcum</l>
                <l xml:id="d010l761" n="760">Romanos quosdam proceres hac nocte trahamus!"</l>
                <l xml:id="d010l762" n="761">Haec dicente illo, flauit leuis aura repente.</l>
                <l xml:id="d010l763" n="762">Tunc Sathiel ait: "O socii, iam noster ab urbe</l>
                <l xml:id="d010l764" n="763">Remisses remeat; praecedens indicat aura."</l>
                <l xml:id="d010l765" n="764">Non vanus fuit hic sermo; namque ilicet illic</l>
                <l xml:id="d010l766" n="765">Egregius iuuenis Remisses adstitit. Omnes</l>
                <l xml:id="d010l767" n="766">Aduenisse illum gaudent, laetique salutant</l>
                <l xml:id="d010l768" n="767">Atque rogant, quidnam Romana ageretur in urbe.</l>
                <l xml:id="d010l769" n="768">"Cuncti luxuriae atque gulae furtisque dolisque</l>
                <l xml:id="d010l770" n="769">Certatim incumbunt, nosterque est sexus uterque,</l>
                <l xml:id="d010l771" n="770">Respondit; sed nunc summus parat arma sacerdos</l>
                <l xml:id="d010l772" n="771">Clemens Martinum cupiens abolere Lutherum;</l>
                <l xml:id="d010l773" n="772">Atque ideo Hispanas retinet nutritque cohortes;</l>
                <l xml:id="d010l774" n="773">Non disceptando, aut subtilibus argumentis</l>
                <l xml:id="d010l775" n="774">Vincere, sed ferro mauult sua iura tueri;</l>
                <l xml:id="d010l776" n="775">Concilium valeat, valeant commenta Lutheri,</l>
                <l xml:id="d010l777" n="776">Pontifices nunc bella iuuant, sunt caetera nugae;</l>
                <l xml:id="d010l778" n="777">Nec praecepta patrum, nec Christi dogmata curant.</l>
                <l xml:id="d010l779" n="778">Iactant se dominos rerum, et sibi cuncta licere.</l>
                <l xml:id="d010l780" n="779">Cui vis est, ius non metuit, ius obruitur vi.</l>
                <l xml:id="d010l781" n="780">Sed nos hinc socii lucrum speramus, et inter</l>
                <l xml:id="d010l782" n="781">Tot caedes multorum animas ad auerna feremus. "</l>
                <l xml:id="d010l783" n="782">Sic ait; et mox inter se nonnulla locuti,</l>
                <l xml:id="d010l784" n="783">Decedunt et me solum tristemque relinquunt.</l>
                <l xml:id="d010l785" n="784">Namque ubi Sarracilus nullum dixit reperiri</l>
                <l xml:id="d010l786" n="785">In terris sapientem, extemplo pectora tristis</l>
                <l xml:id="d010l787" n="786">Inuasit cura, et coepi sic voluere mecum;</l>
                <l xml:id="d010l788" n="787">Ergo nequicquam petitur sapientia nobis?</l>
                <l xml:id="d010l789" n="788">Laudatur frustra, frustra speratur, et ipsis</l>
                <l xml:id="d010l790" n="789">Coelicolis tantum conceditur? ergo necesse est</l>
                <l xml:id="d010l791" n="790">Hac misera in vita mortales desipere et omnes</l>
                <l xml:id="d010l792" n="791">Ridiculosque esse et spectacula tradere Diuis?</l>
                <l xml:id="d010l793" n="792">O humanum genus infelix, o effrena parentum</l>
                <l xml:id="d010l794" n="793">Luxuria, et natos gignendi infanda libido!</l>
                <l xml:id="d010l795" n="794">Quid tandem facitis? stultos miserosque creatis.</l>
                <l xml:id="d010l796" n="795">Mas puer est natus; laeti celebrate choreas,</l>
                <l xml:id="d010l797" n="796">Fundite vina, epulas festiuis addite mensis.</l>
                <l xml:id="d010l798" n="797">Sed mox ille puer fiet stultusque miserque,</l>
                <l xml:id="d010l799" n="798">Aut cito pallentes moriens migrabit ad umbras.</l>
                <l xml:id="d010l800" n="799">O mens caeca hominum et venturae nescia sortis!</l>
                <l xml:id="d010l801" n="800">Mortales miseri laetantur saepe dolendis.</l>
                <l xml:id="d010l802" n="801">Haec igitur mecum meditabar, tristitiaque</l>
                <l xml:id="d010l803" n="802">Plenus paulatim hospitium requiemque petebam.</l>
                <l xml:id="d010l804" n="803">Namque oculos iam somnus iners et crura grauabat.</l>
                <l xml:id="d010l805" n="804">Haec sint de sapiente satis. Deponere fessam</l>
                <l xml:id="d010l806" n="805">Musa chelyn par est, et raucis parcere chordis.</l>
                <l xml:id="d010l807" n="806">Interea mundi autorem dominumque precemur,</l>
                <l xml:id="d010l808" n="807">Vt nos clementer permittat, quae duo restant</l>
                <l xml:id="d010l809" n="808">Sidera Zodiaci cantando absoluere nostri.</l>
                <l xml:id="d010l810" n="809">Sunt maiora etenim dictis dicenda, timetque</l>
                <l xml:id="d010l811" n="810">Mens mea tam tenuis mysteria tanta referre.</l>
                <l xml:id="d010l812" n="811">Naturam Hydrochoos noster scrutabitur omnem.</l>
            </div1>
            <div1 xml:id="d011" type="section" decls="#md" met="H">
                <head>
                    <title>11</title>
                    <abbr>11</abbr>
                    <bibl source="digital">Daniela  Marrone</bibl>
                </head>
                <p xml:id="d011l1" n="0|1">Aquarius</p>
                <lb/>
                <l xml:id="d011l2" n="1">Naturae omniparentis amor, causasque videndi</l>
                <l xml:id="d011l3" n="2">Occultas rerum nobis innata cupido</l>
                <l xml:id="d011l4" n="3">Aonios iterum fontes haurire, iugisque</l>
                <l xml:id="d011l5" n="4">Parnasi umbriferis iterum consistere suadet.</l>
                <l xml:id="d011l6" n="5">Musa redi, citharamque refer; nunc diuite vena,</l>
                <l xml:id="d011l7" n="6">Nunc opus ingenio est, et doctae munere vocis.</l>
                <l xml:id="d011l8" n="7">Non leuia hic tractanda. Libet specularier omnem</l>
                <l xml:id="d011l9" n="8">Naturae faciem, totumque euoluere mundum.</l>
                <l xml:id="d011l10" n="9">Principio quicquid fuit aut est aut erit unquam,</l>
                <l xml:id="d011l11" n="10">Dicitur ens. Quippe hoc complectitur omnia nomen.</l>
                <l xml:id="d011l12" n="11">Sed rerum, quascumque Dei sapientia finxit,</l>
                <l xml:id="d011l13" n="12">Quaedam funguntur vita sine corpore; quaedam</l>
                <l xml:id="d011l14" n="13">Aut sunt expertes vitae aut in corpore viuunt.</l>
                <l xml:id="d011l15" n="14">De primis liber iste nihil, sed proximus olim</l>
                <l xml:id="d011l16" n="15">Tractabit; nunc de reliquis, mea Musa, canamus.</l>
                <l xml:id="d011l17" n="16">Mundanae molis loca summa atque extima coelum</l>
                <l xml:id="d011l18" n="17">Immensis ambit spatiis, motuque perenni</l>
                <l xml:id="d011l19" n="18">Circuiens intra sese facta omnia claudit.</l>
                <l xml:id="d011l20" n="19">Quinque secant ipsum Zonae; sed quaelibet harum</l>
                <l xml:id="d011l21" n="20">Est habitata suis nihilo prohibente colonis.</l>
                <l xml:id="d011l22" n="21">Nam neque Diis frigus, neque torrens officit aestus.</l>
                <l xml:id="d011l23" n="22">Talia conueniunt terris. Sacer aether ab omni</l>
                <l xml:id="d011l24" n="23">Semper abest glacie, nulloque incenditur igni,</l>
                <l xml:id="d011l25" n="24">Qui licet assidue circumuoluatur, ibidem</l>
                <l xml:id="d011l26" n="25">Permanet, et nunquam prima de sede recedit.</l>
                <l xml:id="d011l27" n="26">Namque duos inter stabiles fixosque locatus</l>
                <l xml:id="d011l28" n="27">Diuina ratione polos, retinetur ab illis;</l>
                <l xml:id="d011l29" n="28">Quorum alter nobis apparet semper, et ambas</l>
                <l xml:id="d011l30" n="29">Aspicit oceanoque procul circumuehit arctos;</l>
                <l xml:id="d011l31" n="30">Alter sub terris aduersa in parte moratur,</l>
                <l xml:id="d011l32" n="31">Antipodumque oculis nocturna luce videtur.</l>
                <l xml:id="d011l33" n="32">Hanc vero aetheream molem dicuntur ab ortu</l>
                <l xml:id="d011l34" n="33">Occasum versus parili distinguere tractu</l>
                <l xml:id="d011l35" n="34">Tot cycli quot sunt Zonae. Qui proximus Arcto est</l>
                <l xml:id="d011l36" n="35">Arcticus est dictus; post hunc est circulus ille,</l>
                <l xml:id="d011l37" n="36">Qui medium Cancrum secat, et decedere solem</l>
                <l xml:id="d011l38" n="37">Paulatim a nobis cogit retroque reuerti.</l>
                <l xml:id="d011l39" n="38">Hunc alius sequitur, medium qui diuidit orbem,</l>
                <l xml:id="d011l40" n="39">Atque dies nitidos obscuris noctibus aequat.</l>
                <l xml:id="d011l41" n="40">Non procul hinc alius medium scindit Capricornum,</l>
                <l xml:id="d011l42" n="41">Vltra quem prodire nequit, rursusque redire</l>
                <l xml:id="d011l43" n="42">Incipit ad nostras paulatim Cynthius oras.</l>
                <l xml:id="d011l44" n="43">Postremus vero cyclus, qui proximus austro est,</l>
                <l xml:id="d011l45" n="44">Vt polus oppositus nostro, sic ipse vocatur.</l>
                <l xml:id="d011l46" n="45">Vltra haec segmenta obliquus quoque circulus alto</l>
                <l xml:id="d011l47" n="46">Signatur coelo, per quem pulcerrimus it Sol,</l>
                <l xml:id="d011l48" n="47">Bissenis complens obeuntem mensibus annum.</l>
                <l xml:id="d011l49" n="48">Lacteus est etiam cyclus, qui Tyndaridarum</l>
                <l xml:id="d011l50" n="49">Genus secat, caudamque Nepae, tropicos quoque binos,</l>
                <l xml:id="d011l51" n="50">Obliquamque viam solis, medium simul arcum</l>
                <l xml:id="d011l52" n="51">Arcitenentis, item Centauri crura, Aquilamque,</l>
                <l xml:id="d011l53" n="52">Nec non Aurigam, Cycnumque et Persea tangit,</l>
                <l xml:id="d011l54" n="53">Suntque paralleli cycli; sic nomine dicunt</l>
                <l xml:id="d011l55" n="54">Hos Graeci; motuque suo Sol efficit unum,</l>
                <l xml:id="d011l56" n="55">Quaque die occasum repetens, ortumque relinquens.</l>
                <l xml:id="d011l57" n="56">Insuper esse duos Coluros dicitur; alter</l>
                <l xml:id="d011l58" n="57">Solstitia ostendens Cancrum secat et Capricornum,</l>
                <l xml:id="d011l59" n="58">Percurrens utrumque polum; sed diuidit alter</l>
                <l xml:id="d011l60" n="59">Phryxaeam pecudem et Chelas. Hic tempora monstrat,</l>
                <l xml:id="d011l61" n="60">Sunt quibus aequales et luci et noctibus orae.</l>
                <l xml:id="d011l62" n="61">Vltra hos sunt cycli multi variique secantes</l>
                <l xml:id="d011l63" n="62">Hinc atque hinc utrumque polum; mediaeque diei</l>
                <l xml:id="d011l64" n="63">Nomen habent, nostrumque caput super ingrediuntur.</l>
                <l xml:id="d011l65" n="64">Circulus est etiam quidam, qui fertur Horizon;</l>
                <l xml:id="d011l66" n="65">Diuidit hic sphaeram mediam, nostrumque videre</l>
                <l xml:id="d011l67" n="66">Terminat; unde vocant hoc illum nomine Graii.</l>
                <l xml:id="d011l68" n="67">Praeterea in multos coelum distinguitur orbes,</l>
                <l xml:id="d011l69" n="68">Suntque nouem; quorum summus, quod mobile primum</l>
                <l xml:id="d011l70" n="69">Dicitur, extremis voluens decedit ab Indis,</l>
                <l xml:id="d011l71" n="70">Hispanos Maurosque petens, spatioque diurno</l>
                <l xml:id="d011l72" n="71">Complet iter, nec non rapidus coelestia secum</l>
                <l xml:id="d011l73" n="72">Corpora cuncta trahit, nullo spectabilis astro.</l>
                <l xml:id="d011l74" n="73">At reliqui oppositis voluuntur motibus orbes</l>
                <l xml:id="d011l75" n="74">Et Gangem versus currunt a Gadibus. Horum</l>
                <l xml:id="d011l76" n="75">Maximus innumeris stellis est lucidus atque</l>
                <l xml:id="d011l77" n="76">Curriculo annorum centum vix perficit unum</l>
                <l xml:id="d011l78" n="77">Ipse gradum. Iuxta hunc Saturni sphaera locatur</l>
                <l xml:id="d011l79" n="78">Inferius, triginta annis haec tota mouetur.</l>
                <l xml:id="d011l80" n="79">Iuppiter huic substat totusque reuoluitur annis</l>
                <l xml:id="d011l81" n="80">Bissex. Hunc sequitur Mauors annisque duobus</l>
                <l xml:id="d011l82" n="81">Vertitur in gyrum. Post hunc Sol ipse trecentis</l>
                <l xml:id="d011l83" n="82">Sexaginta (velut dicunt) et quinque diebus,</l>
                <l xml:id="d011l84" n="83">Adde his sex horas, totum pertransit olympum.</l>
                <l xml:id="d011l85" n="84">Post Solem inferius Veneris rota voluitur et se</l>
                <l xml:id="d011l86" n="85">Circumfert, quam Sol septemque decemque diebus</l>
                <l xml:id="d011l87" n="86">Ocyus. Ast huic Mercurii subuoluitur astrum;</l>
                <l xml:id="d011l88" n="87">Quod Venerem superat cursu citiusque mouetur</l>
                <l xml:id="d011l89" n="88">Quam Venus ipsa nouem (si vera est fama) diebus.</l>
                <l xml:id="d011l90" n="89">Vltimus est orbis Lunae spatioque dierum</l>
                <l xml:id="d011l91" n="90">Viginti atque nouem, nec non bis quatuor horis</l>
                <l xml:id="d011l92" n="91">Finit iter, remeatque illuc, prius unde recessit.</l>
                <l xml:id="d011l93" n="92">Sidera sunt septem, quae Graeci errantia dicunt</l>
                <l xml:id="d011l94" n="93">Voce sua, quorum summus Saturnus habere</l>
                <l xml:id="d011l95" n="94">Pro domibus fertur puerum Iouis et Capricornum.</l>
                <l xml:id="d011l96" n="95">Iuppiter ipse domos etiam tenet aethere binas,</l>
                <l xml:id="d011l97" n="96">Pisces atque arcu pugnantem; Scorpius autem</l>
                <l xml:id="d011l98" n="97">Phryxaeusque Aries, stolidi sunt tecta Gradiui;</l>
                <l xml:id="d011l99" n="98">Dat propriam sedem Nemees fera bellua Soli;</l>
                <l xml:id="d011l100" n="99">In Libra et Tauro mollis Cytheraea quiescit;</l>
                <l xml:id="d011l101" n="100">Mercurius Geminis et pulchra Virgine gaudet;</l>
                <l xml:id="d011l102" n="101">Carcinus hospitium praebet tibi, Luna, benignum.</l>
                <l xml:id="d011l103" n="102">Dicere de signis coelestibus aggrediamur.</l>
                <l xml:id="d011l104" n="103">Zodiaco, qua sol gradiens totum efficit annum,</l>
                <l xml:id="d011l105" n="104">Signa quidem duodena manent; Borealia sunt sex,</l>
                <l xml:id="d011l106" n="105">Aduerso totidem sumpserunt nomen ab Austro.</l>
                <l xml:id="d011l107" n="106">A capite auratae pecudis, finem usque puellae</l>
                <l xml:id="d011l108" n="107">Erigones, septem dicuntur signa trionis.</l>
                <l xml:id="d011l109" n="108">Ast a principio Librae, finem usque duorum</l>
                <l xml:id="d011l110" n="109">De grege Neptuni, quodcumque est, spectat ad austrum.</l>
                <l xml:id="d011l111" n="110">Nomina signorum iam nunc mea carmina pandent;</l>
                <l xml:id="d011l112" n="111">Sunt Aries, Taurus, Gemini, Cancer, Leo, Virgo,</l>
                <l xml:id="d011l113" n="112">Libra, Nepa, Arcitenens, Capricornusque, Hydrochoosque,</l>
                <l xml:id="d011l114" n="113">Et duo coelesti radiantes lumine Pisces.</l>
                <l xml:id="d011l115" n="114">Septima quaeque sibi opponuntur; quum venit illud,</l>
                <l xml:id="d011l116" n="115">Conditur hoc. Aries ad nos quum surgit ab ortu,</l>
                <l xml:id="d011l117" n="116">Libra cadit; Tauro sic Scorpius Europaeo</l>
                <l xml:id="d011l118" n="117">Obicitur; nascente illo, hic descendit in undas.</l>
                <l xml:id="d011l119" n="118">A Cancri capite ad Centauri extrema vocantur</l>
                <l xml:id="d011l120" n="119">Directa; a prima Aegocerotis parte gemellos</l>
                <l xml:id="d011l121" n="120">Vsque ad Tyndaridas, obliquo limite pendent.</l>
                <l xml:id="d011l122" n="121">Triginta gradibus longum, latum duodenis</l>
                <l xml:id="d011l123" n="122">Quodlibet est signum. Terrestria sunt Capricornus,</l>
                <l xml:id="d011l124" n="123">Taurus et Erigone; sunt aeris haec tria: Libra,</l>
                <l xml:id="d011l125" n="124">Hydrochoos, Gemini. Naturam seruat aquarum</l>
                <l xml:id="d011l126" n="125">Piscibus et Cancro similis Nepa. Quae tria restant</l>
                <l xml:id="d011l127" n="126">Ignea sunt: Aries, Chiron, Leo. Mascula sunt haec</l>
                <l xml:id="d011l128" n="127">Cum tribus aereis et fortunata vocantur.</l>
                <l xml:id="d011l129" n="128">Caetera femineo dicuntur nomine, suntque</l>
                <l xml:id="d011l130" n="129">Infortunata, ut perhibent qui sidera norunt.</l>
                <l xml:id="d011l131" n="130">Mobilia haec; Aries, Cancer, Libra et Capricornus,</l>
                <l xml:id="d011l132" n="131">Fixa: Leo, Taurus, Nepa cum Ganymede vocantur.</l>
                <l xml:id="d011l133" n="132">Sunt Gemini, Virgo, Chiron, communia, Piscesque.</l>
                <l xml:id="d011l134" n="133">Vltra haec, triginta sunt et tria signa beato</l>
                <l xml:id="d011l135" n="134">Fixa polo, quorum boreali in parte locantur</l>
                <l xml:id="d011l136" n="135">Viginti, at pluuius sibi caetera vindicat auster</l>
                <l xml:id="d011l137" n="136">Haec sunt quae spectant ad septem signa triones;</l>
                <l xml:id="d011l138" n="137">Binae Vrsae, quarum est Helice maioribus astris</l>
                <l xml:id="d011l139" n="138">Splendidior, Cynosura minor Phoenicibus est dux,</l>
                <l xml:id="d011l140" n="139">Inter quas medius serpit Draco fluminis instar.</l>
                <l xml:id="d011l141" n="140">Hic micat et Cepheus, hic Cassiopeia, Coronae</l>
                <l xml:id="d011l142" n="141">Proxima Gnosiacae. Niueo vicinus Olori est</l>
                <l xml:id="d011l143" n="142">Engonasis, dulcemque Lyram miratur et audit.</l>
                <l xml:id="d011l144" n="143">Nec non Arctophylax monstrat sua sidera ibidem.</l>
                <l xml:id="d011l145" n="144">Perseus hac etiam coeli in regione locatur,</l>
                <l xml:id="d011l146" n="145">Ora Medusaeo gestans rorantia tabo.</l>
                <l xml:id="d011l147" n="146">Hoc eodem coelo nitet Auriga Anguitenensque,</l>
                <l xml:id="d011l148" n="147">Illius et serpens, cumque hoc Serpente Sagitta.</l>
                <l xml:id="d011l149" n="148">Adde Aquilam, aethereoque mari Delphina natantem.</l>
                <l xml:id="d011l150" n="149">Hic et equus splendet, qui Pegasus appellatur.</l>
                <l xml:id="d011l151" n="150">Andromede sequitur: postremum Delta vocatur.</l>
                <l xml:id="d011l152" n="151">Signa tria atque decem aduerso retinentur ab austro;</l>
                <l xml:id="d011l153" n="152">Cetus Persaea vix tandem falce peremptus.</l>
                <l xml:id="d011l154" n="153">Hac etiam parte armatum Oriona videbis,</l>
                <l xml:id="d011l155" n="154">Multiplicemque vadis Nilum, Leporemque fugacem,</l>
                <l xml:id="d011l156" n="155">Hunc Canis haud unus sequitur, maiorque minorque.</l>
                <l xml:id="d011l157" n="156">Inter et australes Argo micat inclita flammas.</l>
                <l xml:id="d011l158" n="157">Hic Aram, magnumque potes Cratera videre,</l>
                <l xml:id="d011l159" n="158">Nec non Phoebeum fulgenti sidere Coruum,</l>
                <l xml:id="d011l160" n="159">Centaurumque trucem, domitamque laboribus Hydram</l>
                <l xml:id="d011l161" n="160">Herculeis, pestem Lernae, mirabile monstrum.</l>
                <l xml:id="d011l162" n="161">Hac eadem Piscis quidam regione videtur.</l>
                <l xml:id="d011l163" n="162">Quae sint signa poli patefeci versibus. At nunc</l>
                <l xml:id="d011l164" n="163">Singula quot stellas habeant quoque versibus edam;</l>
                <l xml:id="d011l165" n="164">Astra Helice septena tenet; quae dicitur ursa</l>
                <l xml:id="d011l166" n="165">Maior, quod coelo maiori lumine fulget.</l>
                <l xml:id="d011l167" n="166">At Cynosura minor fertur, quod luce minori</l>
                <l xml:id="d011l168" n="167">Apparet; quamuis viginti unamque fauillam</l>
                <l xml:id="d011l169" n="168">Corpore contineat. Vigilem quindena Draconem</l>
                <l xml:id="d011l170" n="169">Sidera conficiunt, geminas qui diuidit arctos.</l>
                <l xml:id="d011l171" n="170">Cepheus ipse decem atque nouem complectitur astra.</l>
                <l xml:id="d011l172" n="171">Cassiopeia decem atque tribus stat lucida flammis.</l>
                <l xml:id="d011l173" n="172">Ipsa nouem stellis solita est splendere Corona.</l>
                <l xml:id="d011l174" n="173">Dant tria dena modum Ledaeo sidera Cycno.</l>
                <l xml:id="d011l175" n="174">Ignibus Engonasis lucet bis quinque nouemque.</l>
                <l xml:id="d011l176" n="175">Quattuor atque decem designant astra Booten;</l>
                <l xml:id="d011l177" n="176">In cuius Zona Arcturus stans clarius ardet.</l>
                <l xml:id="d011l178" n="177">Ipse decem septemque faces tenet aethere Perseus,</l>
                <l xml:id="d011l179" n="178">Heniochus septem; ast, humero quae clara sinistro est,</l>
                <l xml:id="d011l180" n="179">Fertur Capra; duas alias quas laeua manus fert</l>
                <l xml:id="d011l181" n="180">Hoedi dicuntur, nautis saepe anxius horror.</l>
                <l xml:id="d011l182" n="181">Septenis denisque nitet flammis Ophiuchus;</l>
                <l xml:id="d011l183" n="182">Ipsius ac Serpens viginti est clara duabus.</l>
                <l xml:id="d011l184" n="183">Est Lyra luminibus fulgens Orphea nouenis.</l>
                <l xml:id="d011l185" n="184">Quattuor aetheream designant astra Sagittam;</l>
                <l xml:id="d011l186" n="185">Quadruplicique nitet raptor Ganymedius igne.</l>
                <l xml:id="d011l187" n="186">Delphin ipse polo fulget bis quinque fauillis.</l>
                <l xml:id="d011l188" n="187">Octo decemque micat nocturnis Pegasus astris.</l>
                <l xml:id="d011l189" n="188">Ignibus Andromede bis denis ardet Olympo.</l>
                <l xml:id="d011l190" n="189">Sed tria Deltoton dumtaxat sidera fingunt.</l>
                <l xml:id="d011l191" n="190">Stellarum, quas Zodiaci dicuntur habere</l>
                <l xml:id="d011l192" n="191">Signa, dehinc numerum aggrediar comprendere versu.</l>
                <l xml:id="d011l193" n="192">Est Aries primus; tenet hic astra octo decemque.</l>
                <l xml:id="d011l194" n="193">Taurus habet stellas viginti unamque; sed harum</l>
                <l xml:id="d011l195" n="194">Septem, quae ipsius postrema in parte renident,</l>
                <l xml:id="d011l196" n="195">Virgiliae, nec non Atlantides appellantur.</l>
                <l xml:id="d011l197" n="196">Sunt totidem in capite atque Hyades dicuntur ab imbri,</l>
                <l xml:id="d011l198" n="197">Tyndaridae fratres denis octoque fauillis</l>
                <l xml:id="d011l199" n="198">Splendescunt; alter denas, alter tenet octo;</l>
                <l xml:id="d011l200" n="199">Bisque nouem flammis coelestis Carcinus ardet</l>
                <l xml:id="d011l201" n="200">Binae insunt dorso, quae Asini et Praesepe vocantur.</l>
                <l xml:id="d011l202" n="201">At Leo bis denas stellas retinet minus una.</l>
                <l xml:id="d011l203" n="202">Virgo tenens spicam micat astris octo decemque.</l>
                <l xml:id="d011l204" n="203">Chelae ignes utrimque duos, libramque figurant.</l>
                <l xml:id="d011l205" n="204">Quindenas reliquo flammas Nepa corpore monstrat;</l>
                <l xml:id="d011l206" n="205">Quindenis etiam facibus splendere videtur</l>
                <l xml:id="d011l207" n="206">Arcitenens; quamdamque pedes tenet ante coronam,</l>
                <l xml:id="d011l208" n="207">Septenis quae sideribus constare putatur.</l>
                <l xml:id="d011l209" n="208">Viginti Aegoceros stellis nitet atque duabus.</l>
                <l xml:id="d011l210" n="209">Iliacus puer est bis septem lucidus astris.</l>
                <l xml:id="d011l211" n="210">Octo nouemque faces Piscis tenet alter; at alter</l>
                <l xml:id="d011l212" n="211">Huic iunctus bis sex splendescit in aethere taedis</l>
                <l xml:id="d011l213" n="212">Nunc quot habent stellas australia signa docebo;</l>
                <l xml:id="d011l214" n="213">Quamuis sint procul atque oculis male cognita nostris,</l>
                <l xml:id="d011l215" n="214">Lumina terribilis triadena habet aethere Pristis.</l>
                <l xml:id="d011l216" n="215">Sunt totidem Nilo. Leporem sex astra perurunt.</l>
                <l xml:id="d011l217" n="216">Sideribus septem atque decem praefulget Orion.</l>
                <l xml:id="d011l218" n="217">Octo atque undenis incendit Sirius orbem</l>
                <l xml:id="d011l219" n="218">Ignibus. At Procyon triplici micat aethere flamma.</l>
                <l xml:id="d011l220" n="219">Viginti atque tribus decorata est Argo fauillis.</l>
                <l xml:id="d011l221" n="220">Vnam plus Chiron retinet; sed Victima, gestat</l>
                <l xml:id="d011l222" n="221">Quam manibus, resupina, decemque unamque recepit.</l>
                <l xml:id="d011l223" n="222">Luminibus vero speciosa est Ara quaternis.</l>
                <l xml:id="d011l224" n="223">Sex et viginti facibus spectabilis Hydra est,</l>
                <l xml:id="d011l225" n="224">Longa trium spatio signorum, corpore Cancrum</l>
                <l xml:id="d011l226" n="225">Occupat, Erigonemque simul, tumidumque Leonem.</l>
                <l xml:id="d011l227" n="226">Septem astris Coruus, Crater spectabilis octo est.</l>
                <l xml:id="d011l228" n="227">Bisseno at Notius decoratur lumine Piscis.</l>
                <l xml:id="d011l229" n="228">Occasus nunc signorum dicamus et ortus.</l>
                <l xml:id="d011l230" n="229">Signorum est ortus triplex, occasus eorum</l>
                <l xml:id="d011l231" n="230">Est etiam triplex. Namque ortus Cosmicus atque</l>
                <l xml:id="d011l232" n="231">Occasus fertur quum tempore matutino</l>
                <l xml:id="d011l233" n="232">Sole oriente, aliquod signum quoque surgit eoa</l>
                <l xml:id="d011l234" n="233">De regione simul, vel quum mane occidit undis.</l>
                <l xml:id="d011l235" n="234">Dicitur at Chronicus, quoties surgitue caditue</l>
                <l xml:id="d011l236" n="235">Signum aliquod, quum primum alto se gurgite condens</l>
                <l xml:id="d011l237" n="236">Iam patitur stellas alias splendescere Titan.</l>
                <l xml:id="d011l238" n="237">Heliacus vero est ortus, quam sole propinquo</l>
                <l xml:id="d011l239" n="238">Iampridem occultum signum, postquam ille recessit,</l>
                <l xml:id="d011l240" n="239">Ingrediens aliud, posse incipit orbe videri.</l>
                <l xml:id="d011l241" n="240">Occasus contra Heliacus tunc dicitur esse,</l>
                <l xml:id="d011l242" n="241">Quando aliquod signum, per quod tunc ingreditur Sol,</l>
                <l xml:id="d011l243" n="242">Obtenebrat splendore suo, prohibetque videri.</l>
                <l xml:id="d011l244" n="243">Nunc quo quaeque modo exoriantur signa cadantque,</l>
                <l xml:id="d011l245" n="244">Versibus expediam; tribuant modo carmina nobis</l>
                <l xml:id="d011l246" n="245">Pegasides, vatemque suum non spernat Apollo.</l>
                <l xml:id="d011l247" n="246">Quando Aries oritur, consurgit pars quoque laeua</l>
                <l xml:id="d011l248" n="247">Andromedae Perseique caput, media tenus aluo.</l>
                <l xml:id="d011l249" n="248">Opposita tunc parte poli pars occidit Arae.</l>
                <l xml:id="d011l250" n="249">Auerso Taurus per coelum corpore fertur;</l>
                <l xml:id="d011l251" n="250">Ipso ascendente, ascendit totus quoque Perseus.</l>
                <l xml:id="d011l252" n="251">Heniochi consurgit item pars maxima, nec non</l>
                <l xml:id="d011l253" n="252">Pristis cauda, etiam penitus occidit Ara.</l>
                <l xml:id="d011l254" n="253">Ipse autem Arctophylax tunc primum absconditur undis</l>
                <l xml:id="d011l255" n="254">Cum Geminis totus Cetus, partesque priores</l>
                <l xml:id="d011l256" n="255">Eridani surgunt, cumque his armatus Orion.</l>
                <l xml:id="d011l257" n="256">Anguitenens utrumque pedem tunc aequore mergit.</l>
                <l xml:id="d011l258" n="257">Carcinus exoriens partem apparere Coronae</l>
                <l xml:id="d011l259" n="258">Dimidiam vetat, et caudam Ceti, Notiumque</l>
                <l xml:id="d011l260" n="259">Piscem atque Engonasis caput, aluum dimidiamque</l>
                <l xml:id="d011l261" n="260">Eiusdem: a genibus scapulis tenus Anguitenentem,</l>
                <l xml:id="d011l262" n="261">Ipsiusque Anguem, excepta ceruice; Booten</l>
                <l xml:id="d011l263" n="262">Totum pene. Oritur sed contra Orionis usque</l>
                <l xml:id="d011l264" n="263">Ad zonam corpus, toto cum flumine Nili.</l>
                <l xml:id="d011l265" n="264">Haec cum magnanimo nascuntur signa Leone.</l>
                <l xml:id="d011l266" n="265">Tota Aquila atque Lepus, Procyon quoque primaque crura</l>
                <l xml:id="d011l267" n="266">Maioris Canis, exurgit caput insuper Hydrae.</l>
                <l xml:id="d011l268" n="267">At contra Arctophylax totus, totusque Ophiuchus</l>
                <l xml:id="d011l269" n="268">Cum capite et ceruice sui quem continet Anguis,</l>
                <l xml:id="d011l270" n="269">Quaeque superfuerat nitidae pars illa Coronae,</l>
                <l xml:id="d011l271" n="270">Engonasis simul ipse, genu tamen ac pede laeuo</l>
                <l xml:id="d011l272" n="271">Exceptis, tunc hesperias merguntur in undas.</l>
                <l xml:id="d011l273" n="272">Virginis exortu totus Canis Hydraque surgit</l>
                <l xml:id="d011l274" n="273">Vsque ad Cratera. Apparet quoque Thessala puppis</l>
                <l xml:id="d011l275" n="274">Quatenus erecto dependent carbasa malo.</l>
                <l xml:id="d011l276" n="275">Opposita sed parte latent haec sidera, Delphin,</l>
                <l xml:id="d011l277" n="276">Totus Olor, cauda excepta, simul ipsa Sagitta,</l>
                <l xml:id="d011l278" n="277">Atque Chelys, Nilique prior pars. Pegasus autem</l>
                <l xml:id="d011l279" n="278">Cum capite abscondit collum, pars caetera fulget.</l>
                <l xml:id="d011l280" n="279">Tota Argo cum Libra oritur, totusque Bootes.</l>
                <l xml:id="d011l281" n="280">Extremam praeter caudam tota Hydra videtur,</l>
                <l xml:id="d011l282" n="281">Engonasis dextrumque genu, dextram quoque suram,</l>
                <l xml:id="d011l283" n="282">Tunc et Centauri caudam splendere videbis,</l>
                <l xml:id="d011l284" n="283">Tunc et dimidiam poteris spectare Coronam;</l>
                <l xml:id="d011l285" n="284">Corpus equi aligeri reliquum, postremaque Cycni</l>
                <l xml:id="d011l286" n="285">Celantur, nec non ceruicem Cetus adusque</l>
                <l xml:id="d011l287" n="286">Descendit totus; tunc et caput occulit undis</l>
                <l xml:id="d011l288" n="287">Andromede; tunc et descendere Cephea cernes,</l>
                <l xml:id="d011l289" n="288">Ipsius Andromedae patrem, manibusque humerisque</l>
                <l xml:id="d011l290" n="289">Et capite extremas ponti fluitantis in undas.</l>
                <l xml:id="d011l291" n="290">Scorpius exoriens haec secum sidera ducit,</l>
                <l xml:id="d011l292" n="291">Caudam Hydrae, Chironis equum reliquamque Coronam;</l>
                <l xml:id="d011l293" n="292">Quamque manu gestat Chiron tunc Hostia surgit;</l>
                <l xml:id="d011l294" n="293">Surgit item caput Anguis, item caput Anguitenentis.</l>
                <l xml:id="d011l295" n="294">Andromedae reliquum corpus tunc occidit, atque</l>
                <l xml:id="d011l296" n="295">Cepheus a capite ad Zonam, flexuraque duplex</l>
                <l xml:id="d011l297" n="296">Eridani; resupina cadit quoque Cassiopeia.</l>
                <l xml:id="d011l298" n="297">Tunc etiam abscondi Canis incipit atque Orion.</l>
                <l xml:id="d011l299" n="298">Arcitenens quum oritur, iubet apparere Ophiuchum,</l>
                <l xml:id="d011l300" n="299">Ipsiusque Anguem totum, caput atque sinistram</l>
                <l xml:id="d011l301" n="300">Engonasis, totamque Lyram, pectusque caputque</l>
                <l xml:id="d011l302" n="301">Aethiopum regis Cephei; tunc totus Orion,</l>
                <l xml:id="d011l303" n="302">Et Lepus, et maior Canis occidit, Heniochusque,</l>
                <l xml:id="d011l304" n="303">Exceptis capite ac pedibus. Tunc Perseus una</l>
                <l xml:id="d011l305" n="304">Tendit in occasum totus, dextro pede nec non</l>
                <l xml:id="d011l306" n="305">Crure manet. Puppi excepta tota occidit Argo.</l>
                <l xml:id="d011l307" n="306">Aegoceros quum surgit, Olor, simul atque Sagitta,</l>
                <l xml:id="d011l308" n="307">Ara quoque atque Aquila ascendunt, sed caetera puppis</l>
                <l xml:id="d011l309" n="308">Descendit, Procyonque mari sua sidera condit.</l>
                <l xml:id="d011l310" n="309">It quoque sub terras toto tunc corpore Perseus,</l>
                <l xml:id="d011l311" n="310">Sidera quum pulchri apparent Ganymedis ab ortu.</l>
                <l xml:id="d011l312" n="311">Prima Medusaei consurgunt membra caballi.</l>
                <l xml:id="d011l313" n="312">Tunc contra caput et ceruix descendit Echidnae,</l>
                <l xml:id="d011l314" n="313">Occultatur item postremo corpore Chiron.</l>
                <l xml:id="d011l315" n="314">Quum gemini superum tolluntur in aethera Pisces,</l>
                <l xml:id="d011l316" n="315">Andromedae dextrum corpus quoque surgit, et ille</l>
                <l xml:id="d011l317" n="316">Qui Notius fertur Piscis; tunc corpore toto</l>
                <l xml:id="d011l318" n="317">Hydra et Centaurus manes rapiuntur ad imos.</l>
                <l xml:id="d011l319" n="318">Haec de ortu atque obitu signorum dicta putamus</l>
                <l xml:id="d011l320" n="319">Esse satis, nunc ad reliqua incunctanter eamus.</l>
                <l xml:id="d011l321" n="320">Sed prius Vranien libet huc ad nostra vocare</l>
                <l xml:id="d011l322" n="321">Carmina, ut auxilium tribuat secretaque pandat.</l>
                <l xml:id="d011l323" n="322">Vranie, cui nota alti penetralia coeli,</l>
                <l xml:id="d011l324" n="323">Quae superum sedes gemmataque templa frequentas,</l>
                <l xml:id="d011l325" n="324">Vranie formosa, adsis, arcanaque Diuum</l>
                <l xml:id="d011l326" n="325">Tecta aperi, vatemque iuua tua regna canentem;</l>
                <l xml:id="d011l327" n="326">Aethereos da mente lares animoque tueri</l>
                <l xml:id="d011l328" n="327">Moenia stelliferi circumlabentia mundi.</l>
                <l xml:id="d011l329" n="328">Et primum mihi, Diua, aperi, num corpore duro</l>
                <l xml:id="d011l330" n="329">Ac solido constet coelum, an fluxo tenuique,</l>
                <l xml:id="d011l331" n="330">Non secus atque aer, facili quem scindimus ictu.</l>
                <l xml:id="d011l332" n="331">Post hoc, me nonnulla etiam quaerenda docebis.</l>
                <l xml:id="d011l333" n="332">Sunt duo naturae primordia prima, vocantur</l>
                <l xml:id="d011l334" n="333">Materia et forma; ex his corpora cuncta creantur,</l>
                <l xml:id="d011l335" n="334">Ex his est tellus, unda, aer, ignis et aether.</l>
                <l xml:id="d011l336" n="335">Vnde errant, qui materiam coelestibus ullam</l>
                <l xml:id="d011l337" n="336">Corporibus non esse putant. Contraria in illis</l>
                <l xml:id="d011l338" n="337">Quippe forent et ab his corrupta aliquando perirent.</l>
                <l xml:id="d011l339" n="338">Sic aiunt; verum haec ratio, me iudice, peccat.</l>
                <l xml:id="d011l340" n="339">Nam neque materiae culpa est, si corpora soluit</l>
                <l xml:id="d011l341" n="340">Longa dies; neque corrumpunt contraria per se,</l>
                <l xml:id="d011l342" n="341">Si aequales habeant vires, nisi fortius unum</l>
                <l xml:id="d011l343" n="342">Sit reliquo. Quia quum vis aequa est atque potestas,</l>
                <l xml:id="d011l344" n="343">Tunc fit par pugna, et nulli victoria cedit.</l>
                <l xml:id="d011l345" n="344">Ergo Deus cupiens aeternum condere coelum,</l>
                <l xml:id="d011l346" n="345">Optima materiae primae ac purissima legit,</l>
                <l xml:id="d011l347" n="346">Temperiemque illis talem addidit, ut nihil unquam</l>
                <l xml:id="d011l348" n="347">Se laedant, semperque habeant contraria pacem;</l>
                <l xml:id="d011l349" n="348">Sic coelum aeternum est, sic nullo absumitur aeuo.</l>
                <l xml:id="d011l350" n="349">Sed quoniam quae dura magis, diuturna magis sunt,</l>
                <l xml:id="d011l351" n="350">Laedunturque minus, proinde est durissimus aether</l>
                <l xml:id="d011l352" n="351">Plus adamante, adeo ut ferrum contemnat et ignem,</l>
                <l xml:id="d011l353" n="352">Vimque omnem, praeter Domini, a quo conditus ipse est.</l>
                <l xml:id="d011l354" n="353">Est alia id monstrans ratio; nam mobile primum</l>
                <l xml:id="d011l355" n="354">Intra se positas sphaeras rapit ac violenter</l>
                <l xml:id="d011l356" n="355">Occasum versus secum trahit atque diurno</l>
                <l xml:id="d011l357" n="356">Motu (obstent quamuis) spatia in contraria versat;</l>
                <l xml:id="d011l358" n="357">Quod fieri nequeat, solido nisi corpore constent.</l>
                <l xml:id="d011l359" n="358">Adde huc quod lunae pars illa simillima coelo est,</l>
                <l xml:id="d011l360" n="359">Quam sol non spectat, fraternaque lumina tangunt.</l>
                <l xml:id="d011l361" n="360">Sic etiam stellae manifesta in luce diei</l>
                <l xml:id="d011l362" n="361">Consimilem coelo creduntur habere colorem.</l>
                <l xml:id="d011l363" n="362">Luna tamen stellaeque ipsae sunt corpora dura,</l>
                <l xml:id="d011l364" n="363">Sunt et opaca. Hoc eclipsis declarat aperte.</l>
                <l xml:id="d011l365" n="364">Nam radios Phoebi Luna interiecta repellit,</l>
                <l xml:id="d011l366" n="365">Nec sinit in terras claram descendere lucem.</l>
                <l xml:id="d011l367" n="366">Cur non durities eadem tribuatur Olympo?</l>
                <l xml:id="d011l368" n="367">Nempe aliter nunquam sua sidera fixa teneret,</l>
                <l xml:id="d011l369" n="368">Sed passim errarent, nec certa in sede manerent.</l>
                <l xml:id="d011l370" n="369">Non tamen est coeli, ut stellarum, corpus opacum;</l>
                <l xml:id="d011l371" n="370">In terris etenim positi summa astra videmus,</l>
                <l xml:id="d011l372" n="371">Et penetrat noster suprema ad sidera visus.</l>
                <l xml:id="d011l373" n="372">Quum vero sint (ut dixi) durissima coeli</l>
                <l xml:id="d011l374" n="373">Corpora, sintque eadem purissima, forsitan illis</l>
                <l xml:id="d011l375" n="374">Est etiam sonus; et quum se tangantque rotentque,</l>
                <l xml:id="d011l376" n="375">Concentum faciunt aliquem coelestibus aptum,</l>
                <l xml:id="d011l377" n="376">Vt quidam scripsere olim doctique probique;</l>
                <l xml:id="d011l378" n="377">Hunc tu Musa etiam nodum mihi solue roganti.</l>
                <l xml:id="d011l379" n="378">Dura et plura licet sacri sint corpora coeli,</l>
                <l xml:id="d011l380" n="379">Peruiaque humanis oculis, tamen illa sonorem</l>
                <l xml:id="d011l381" n="380">Efficiunt nullum; neque enim pulsantur ab ullo,</l>
                <l xml:id="d011l382" n="381">Nec si pulsentur resonant, crassissima quum sint,</l>
                <l xml:id="d011l383" n="382">Cumque illic aer nullus sit, quo sine frustra</l>
                <l xml:id="d011l384" n="383">Speratur sonus, atque ideo sine murmure currunt,</l>
                <l xml:id="d011l385" n="384">Praeterea sphaerae bis quattuor inferiores</l>
                <l xml:id="d011l386" n="385">Auroram versus omnes vertuntur eodem</l>
                <l xml:id="d011l387" n="386">Progressu; nec se collidunt concutiuntque</l>
                <l xml:id="d011l388" n="387">Occurrendo sibi, sed certa lege modoque</l>
                <l xml:id="d011l389" n="388">Vna eademque via leni vertigine pergunt,</l>
                <l xml:id="d011l390" n="389">Et choreae in morem placide taciteque feruntur.</l>
                <l xml:id="d011l391" n="390">Mobile dumtaxat primum aduersatur eundo,</l>
                <l xml:id="d011l392" n="391">Orbibus (ut dixi) reliquis; tamen haud strepit unquam</l>
                <l xml:id="d011l393" n="392">Nilque sonat prorsus; quippe illic deficit aer,</l>
                <l xml:id="d011l394" n="393">Quippe superficies multo est leuissima sphaeris;</l>
                <l xml:id="d011l395" n="394">Vnde fluunt celeres, nullo impediente rigore,</l>
                <l xml:id="d011l396" n="395">Et sua contactu molli confinia lambunt;</l>
                <l xml:id="d011l397" n="396">Propter quod motum faciunt sine voce silentem.</l>
                <l xml:id="d011l398" n="397">Non igitur recte veteres sensere, putantes</l>
                <l xml:id="d011l399" n="398">Sphaerarum motu harmoniam conflarier, at non</l>
                <l xml:id="d011l400" n="399">Sentiri: quoniam humanas excelleret aures,</l>
                <l xml:id="d011l401" n="400">Ceu Nili non auditur, quae decidit altis</l>
                <l xml:id="d011l402" n="401">Rupibus, unda prope; at longe fragor editus ingens;</l>
                <l xml:id="d011l403" n="402">Nugantur certe, et ratio haec est prorsus inanis.</l>
                <l xml:id="d011l404" n="403">Nam si nemo unquam audiuit, cur fingere debent</l>
                <l xml:id="d011l405" n="404">In coelo esse sonum? turpe est ea dicere quae non</l>
                <l xml:id="d011l406" n="405">Ostendi possunt, quae possunt iure negari.</l>
                <l xml:id="d011l407" n="406">Non noua sunt fingenda, nisi haec vera esse probentur;</l>
                <l xml:id="d011l408" n="407">Nullam verba fidem amota ratione merentur.</l>
                <l xml:id="d011l409" n="408">Sed numquid coelum est (ut fertur), Musa, rotundum?</l>
                <l xml:id="d011l410" n="409">Sphaerica nimirum perfectior esse figura</l>
                <l xml:id="d011l411" n="410">Censetur cunctis aliis, quod non habet in se</l>
                <l xml:id="d011l412" n="411">Principium finemque, capax quod sit magis atque</l>
                <l xml:id="d011l413" n="412">Simplex et formosa magis, magis apta moueri;</l>
                <l xml:id="d011l414" n="413">Praesertim circa medium, ceu vertitur aether</l>
                <l xml:id="d011l415" n="414">Circa ipsam terram, in medio quae condita mundo est.</l>
                <l xml:id="d011l416" n="415">Conuenit haec igitur coelo tam digna figura,</l>
                <l xml:id="d011l417" n="416">Conuenit haec eadem Soli, Lunae, omnibus astris,</l>
                <l xml:id="d011l418" n="417">Quamquam aliter pictorum audax inscitia fingit.</l>
                <l xml:id="d011l419" n="418">Stellae autem sunt ne (ut fertur) pars densior orbis?</l>
                <l xml:id="d011l420" n="419">Non ita; quippe suam sortita est quaelibet harum</l>
                <l xml:id="d011l421" n="420">Diuersam a coelo speciem, discrimine magno;</l>
                <l xml:id="d011l422" n="421">Ipsae etiam inter se distant; ceu sorbus ab ulmo,</l>
                <l xml:id="d011l423" n="422">Ceu pyrus a ceraso differt, foetu atque figura.</l>
                <l xml:id="d011l424" n="423">Indicat id color haud unus, diuersaque earum</l>
                <l xml:id="d011l425" n="424">Virtus et splendor. Stellae est sua cuique potestas;</l>
                <l xml:id="d011l426" n="425">Quandoquidem natura etiam sua cuique tributa est.</l>
                <l xml:id="d011l427" n="426">Coelum ergo est sedes tantum opportuna, locusque</l>
                <l xml:id="d011l428" n="427">Stellarum, non materia aut substantia earum.</l>
                <l xml:id="d011l429" n="428">Quid virtutis habet coelum? est vis omnis in astris.</l>
                <l xml:id="d011l430" n="429">Astra regunt orbem terrarum atque omnia mutant;</l>
                <l xml:id="d011l431" n="430">Astra creant cuncta in terris et cuncta gubernant.</l>
                <l xml:id="d011l432" n="431">Hoc docet astronomus, communis opinio fert hoc.</l>
                <l xml:id="d011l433" n="432">Quare non solum raro densoque putandum est</l>
                <l xml:id="d011l434" n="433">Distingui a stellis coelum, diuersa sed ipsis</l>
                <l xml:id="d011l435" n="434">Natura est etiam, et dispar faciesque vigorque</l>
                <l xml:id="d011l436" n="435">Quanta etiam sint astra, et num sine fine rotentur,</l>
                <l xml:id="d011l437" n="436">Quo sunt fixa loco, ut visum est aliquando Platoni;</l>
                <l xml:id="d011l438" n="437">An sint deserta an quisquam versetur in illis,</l>
                <l xml:id="d011l439" n="438">Musa, velim scire; unde precor mihi singula pande.</l>
                <l xml:id="d011l440" n="439">Non sunt astra quidem magna aeque. Namque minora</l>
                <l xml:id="d011l441" n="440">Plurima sunt numero, ut possit comprendere nemo.</l>
                <l xml:id="d011l442" n="441">Sunt aliquot maiora etiam, sed pauca; sereno</l>
                <l xml:id="d011l443" n="442">Quae passim coelo veneranda luce refulgent.</l>
                <l xml:id="d011l444" n="443">Ex quibus astronomi varias fecere figuras,</l>
                <l xml:id="d011l445" n="444">Et pinxere amplum diuersis aethera signis;</l>
                <l xml:id="d011l446" n="445">Ex his ergo astris maioribus (ut perhibent qui</l>
                <l xml:id="d011l447" n="446">Astra sciunt, utque eclipsis Phoebeia monstrat,</l>
                <l xml:id="d011l448" n="447">In qua Luna patet quanto sit corpore, fratris</l>
                <l xml:id="d011l449" n="448">Dum subiecta sui speciosum lumen opacat)</l>
                <l xml:id="d011l450" n="449">Quaedam sunt tanta, ut totam terraeque marisque</l>
                <l xml:id="d011l451" n="450">Excedant molem ac spatio maiore nitescant;</l>
                <l xml:id="d011l452" n="451">Quamuis parua adeo videantur, propterea quod</l>
                <l xml:id="d011l453" n="452">Tam longo distant a nobis interuallo.</l>
                <l xml:id="d011l454" n="453">Quippe aliquid, quanto est longinquius, esse videtur</l>
                <l xml:id="d011l455" n="454">Tanto etiam minus, et spectantum lumina fallit.</l>
                <l xml:id="d011l456" n="455">Stellae autem fixae (veluti Plato maximus inquit)</l>
                <l xml:id="d011l457" n="456">Quaeque suum circa centrum voluuntur ibidem</l>
                <l xml:id="d011l458" n="457">Semper; et haec ratio est cur scintillare videntur;</l>
                <l xml:id="d011l459" n="458">Non ea, quam fingunt quidam, quia longius absunt,</l>
                <l xml:id="d011l460" n="459">Proinde illas tremulum nobis ostendere lumen.</l>
                <l xml:id="d011l461" n="460">Nimirum haec ratio vana et puerilis habenda est.</l>
                <l xml:id="d011l462" n="461">Non etenim quicquam scintillat, quod procul absit</l>
                <l xml:id="d011l463" n="462">A nostro visu; minus atque obscurius illud</l>
                <l xml:id="d011l464" n="463">Sed tunc apparet, nec scintillatio motu</l>
                <l xml:id="d011l465" n="464">Vlla carere potest, quare fixa astra mouentur,</l>
                <l xml:id="d011l466" n="465">Cum Sole una, illo motu quem diximus ante.</l>
                <l xml:id="d011l467" n="466">At non Saturnus talem, nec Iuppiter et Mars</l>
                <l xml:id="d011l468" n="467">Efficiunt motum, nec Lunae Mercuriiue</l>
                <l xml:id="d011l469" n="468">Aut Veneris sidus; verum haec gaudent epicyclis.</l>
                <l xml:id="d011l470" n="469">Cur non scintillat Saturnus, Iuppiter et Mars</l>
                <l xml:id="d011l471" n="470">Vt Sol? quum tamen a nobis longe altius absint,</l>
                <l xml:id="d011l472" n="471">Nec magno a stellis fixis discrimine distent?</l>
                <l xml:id="d011l473" n="472">Nimirum, quoniam non sic voluuntur uti Sol,</l>
                <l xml:id="d011l474" n="473">Sed sua permittunt epicyclis corpora ferri.</l>
                <l xml:id="d011l475" n="474">Forte aliquis solem non scintillare putabit.</l>
                <l xml:id="d011l476" n="475">At si hunc perspiciet summo quum mane resurgit,</l>
                <l xml:id="d011l477" n="476">Vel quum descendit brumali tempore in undas,</l>
                <l xml:id="d011l478" n="477">Quando acies illum melius tolerare valebit,</l>
                <l xml:id="d011l479" n="478">Tunc circumuolui, tunc scintillare videbit.</l>
                <l xml:id="d011l480" n="479">Nec quisquam hoc adeo magnum ac mirabile dicat,</l>
                <l xml:id="d011l481" n="480">Singula si tali voluuntur sidera motu;</l>
                <l xml:id="d011l482" n="481">Nonne magis mirum est, tam immensi corpora coeli</l>
                <l xml:id="d011l483" n="482">Tam celeri semper ferri vertigine, ut omnes</l>
                <l xml:id="d011l484" n="483">Praeuertant volucres ventosque et fulmina vincant?</l>
                <l xml:id="d011l485" n="484">Vnde nota: Ille pater rerum mundique creator,</l>
                <l xml:id="d011l486" n="485">Omnia quae fecit, distinxit in haec duo, motum</l>
                <l xml:id="d011l487" n="486">Atque quietem. Atqui in terris centroque locata est</l>
                <l xml:id="d011l488" n="487">Ipsa quies proprie; possedit caetera motus.</l>
                <l xml:id="d011l489" n="488">Vnda fluit, semperque aer agitatur et ignis,</l>
                <l xml:id="d011l490" n="489">Praecipue tamen in coelo est vis maxima motus;</l>
                <l xml:id="d011l491" n="490">Et quo quaeque magis sphaera est sublimis, in illa</l>
                <l xml:id="d011l492" n="491">Fortior est motus, mundumque rapacius ambit.</l>
                <l xml:id="d011l493" n="492">Quare illud coelum, quod primum mobile fertur,</l>
                <l xml:id="d011l494" n="493">Maximum habet motum; sed motus maximus ille est,</l>
                <l xml:id="d011l495" n="494">Tempore qui minimo spatia et loca maxima transit.</l>
                <l xml:id="d011l496" n="495">Ergo nictu oculi totum percurreret orbem,</l>
                <l xml:id="d011l497" n="496">Ni obstaret illi sphaerae, quas continet in se,</l>
                <l xml:id="d011l498" n="497">Frenantes cursum illius, ne protinus omnem</l>
                <l xml:id="d011l499" n="498">Voluendo raperet secum terram Oceanumque.</l>
                <l xml:id="d011l500" n="499">Quippe animal nullum posset tunc viuere in illis.</l>
                <l xml:id="d011l501" n="500">O rem mirandam in primis! quis non stupeat, quum</l>
                <l xml:id="d011l502" n="501">Secum agitat, tantam tam paruo tempore molem,</l>
                <l xml:id="d011l503" n="502">Tam longas transire vias iterumque reuerti,</l>
                <l xml:id="d011l504" n="503">Nec cessare unquam, et nullum sentire laborem?</l>
                <l xml:id="d011l505" n="504">Hinc aliqui credunt, a Diis totum aethera volui,</l>
                <l xml:id="d011l506" n="505">Assignantque suum motorem cuilibet orbi.</l>
                <l xml:id="d011l507" n="506">Qui, quasi pistrino addictus, non desinat unquam</l>
                <l xml:id="d011l508" n="507">Tam vastam versare molam noctesque diesque.</l>
                <l xml:id="d011l509" n="508">Nec, quamuis cupiat, minimum requiescere possit,</l>
                <l xml:id="d011l510" n="509">Felix seruitio tali Deus ille profecto.</l>
                <l xml:id="d011l511" n="510">Sed nugae sunt haec, commentaque inania eorum,</l>
                <l xml:id="d011l512" n="511">Qui cupiunt primi mortales inter haberi.</l>
                <l xml:id="d011l513" n="512">O quot morosophos tellus parit et philodoxos!</l>
                <l xml:id="d011l514" n="513">Quare non tutum est facile omnia credere cuiuis,</l>
                <l xml:id="d011l515" n="514">Ille licet magni sit nominis, innumerasque</l>
                <l xml:id="d011l516" n="515">Scribendo implerit nigra loligine chartas.</l>
                <l xml:id="d011l517" n="516">Magni saepe viri mendacia magna loquuntur,</l>
                <l xml:id="d011l518" n="517">Et nemo est adeo prudens, quin saepius erret.</l>
                <l xml:id="d011l519" n="518">Est igitur ratio in primis quaerenda fidesque</l>
                <l xml:id="d011l520" n="519">Maior in ambiguis rationi est semper habenda</l>
                <l xml:id="d011l521" n="520">Quam dictis hominum; namque haec sunt falsa frequenter.</l>
                <l xml:id="d011l522" n="521">Quid ratio ostendit? coelum stellasque moueri</l>
                <l xml:id="d011l523" n="522">A Diis, an per se naturalique vigore?</l>
                <l xml:id="d011l524" n="523">Qualis honor vel quale lucrum vel quanta voluptas</l>
                <l xml:id="d011l525" n="524">Esse potest Diuis, versantibus aethera semper,</l>
                <l xml:id="d011l526" n="525">Vt stultorum hominum vitae opportuna ministrent,</l>
                <l xml:id="d011l527" n="526">Vtque feras, pecudes, volucres, piscesque gubernent?</l>
                <l xml:id="d011l528" n="527">Sicne decet dominos seruis seruire? Deosque</l>
                <l xml:id="d011l529" n="528">Seruitio aeterno damnari, ut pabula brutis,</l>
                <l xml:id="d011l530" n="529">Vt stultis prauisque ferant mortalibus escam?</l>
                <l xml:id="d011l531" n="530">Nonne decet potius libertas maxima Diuos,</l>
                <l xml:id="d011l532" n="531">Vt quocumque velint faciles accedere possint?</l>
                <l xml:id="d011l533" n="532">Ne tanquam dura deuincti compede, nusquam</l>
                <l xml:id="d011l534" n="533">Ire queant, semperque loco teneantur eodem?</l>
                <l xml:id="d011l535" n="534">Aut tanquam figuli instantes operique rotaeque,</l>
                <l xml:id="d011l536" n="535">Numquam decedant scamno, nunquam otia captent?</l>
                <l xml:id="d011l537" n="536">Estne illis adeo dulcis labor ille rotandi?</l>
                <l xml:id="d011l538" n="537">An labor ille potest Diuis nunquam esse molestus?</l>
                <l xml:id="d011l539" n="538">O sapientum hominum sententia digna notatu!</l>
                <l xml:id="d011l540" n="539">Sed ratio obsistit, ratio manifesta reclamat:</l>
                <l xml:id="d011l541" n="540">Nil etenim per se aeternum est, nisi conditor orbis.</l>
                <l xml:id="d011l542" n="541">Post ipsum aeterna est rerum natura suarum,</l>
                <l xml:id="d011l543" n="542">Quas ipse ex nihilo, stabili sed lege creauit,</l>
                <l xml:id="d011l544" n="543">Vt non esse queant aliter quam iusserat olim,</l>
                <l xml:id="d011l545" n="544">Quum primum immensi iaceret fundamina mundi.</l>
                <l xml:id="d011l546" n="545">Sic aqua semper erit mollis, sic ignis adurens,</l>
                <l xml:id="d011l547" n="546">Sic stabilis tellus, sic semper mobilis aer,</l>
                <l xml:id="d011l548" n="547">Sic et circumagi coelum sine fine necesse est;</l>
                <l xml:id="d011l549" n="548">Sic forma et virtus herbis sua cuique tributa est,</l>
                <l xml:id="d011l550" n="549">Nec non arboribus, nec non animalibus ipsis,</l>
                <l xml:id="d011l551" n="550">Vt nullo possint mutari prorsus ab aeuo.</l>
                <l xml:id="d011l552" n="551">Vsque adeo ipsius naturae immobilis ordo est,</l>
                <l xml:id="d011l553" n="552">Vsque adeo est eadem semper diuina voluntas.</l>
                <l xml:id="d011l554" n="553">Quare si motus coeli est aeternus, oportet</l>
                <l xml:id="d011l555" n="554">Naturalem esse, ut grauium leuiumque videmus.</l>
                <l xml:id="d011l556" n="555">Nam quod naturae est proprium, non deficit unquam.</l>
                <l xml:id="d011l557" n="556">Si vero est alius motor, quandoque quiescet.</l>
                <l xml:id="d011l558" n="557">Nil etenim aeterno violentum tempore durat.</l>
                <l xml:id="d011l559" n="558">An grauium et leuium natura potentior est quam</l>
                <l xml:id="d011l560" n="559">Astrorum et coeli, ut possint per se illa moueri,</l>
                <l xml:id="d011l561" n="560">Haec vero nequeant, nisi Diis agitentur ab ipsis?</l>
                <l xml:id="d011l562" n="561">Terra ergo atque ignis sunt aethere nobiliores,</l>
                <l xml:id="d011l563" n="562">Saltem ex hoc quod non motoris egent alieni,</l>
                <l xml:id="d011l564" n="563">Sed per se a centro aut ad centrum tendere possunt</l>
                <l xml:id="d011l565" n="564">Credendum est igitur, coelestia corpora per se</l>
                <l xml:id="d011l566" n="565">Atque suis formis, ut terra ignisque, moueri.</l>
                <l xml:id="d011l567" n="566">Natura est siquidem motore potentior omni.</l>
                <l xml:id="d011l568" n="567">Naturam vincit solus Deus; et nihil (ipso</l>
                <l xml:id="d011l569" n="568">Excepto) est melius natura et maius in orbe.</l>
                <l xml:id="d011l570" n="569">Naturam vero appello, legem omnipotentis</l>
                <l xml:id="d011l571" n="570">Supremique patris, quam prima ab origine mundi</l>
                <l xml:id="d011l572" n="571">Cunctis imposuit rebus, iussitque teneri</l>
                <l xml:id="d011l573" n="572">Inuiolabiliter, dum mundi secla manerent.</l>
                <l xml:id="d011l574" n="573">Nam legem hanc rerum formis Deus indidit; unde</l>
                <l xml:id="d011l575" n="574">Quum rebus dant esse, Dei mandata libenter</l>
                <l xml:id="d011l576" n="575">Efficiunt formae, et nequeunt hanc fallere legem,</l>
                <l xml:id="d011l577" n="576">Nempe suis res a formis tales generantur,</l>
                <l xml:id="d011l578" n="577">Quales praecepit qui formas condidit ipsas.</l>
                <l xml:id="d011l579" n="578">Haec vere ac proprie natura est, et melius quam</l>
                <l xml:id="d011l580" n="579">Forma aut materia, ut quidam posuere. Etenim sunt</l>
                <l xml:id="d011l581" n="580">Haec duo cunctarum potius primordia rerum,</l>
                <l xml:id="d011l582" n="581">Vel causae primae, vel componentia prima,</l>
                <l xml:id="d011l583" n="582">Non autem natura; placent si nomina vera,</l>
                <l xml:id="d011l584" n="583">Et nisi malimus dare falsa vocabula rebus.</l>
                <l xml:id="d011l585" n="584">Sed de hoc iam satis. Ad reliqua accedamus, et utrum</l>
                <l xml:id="d011l586" n="585">Sint deserta poli pulcherrima regna beati,</l>
                <l xml:id="d011l587" n="586">An quisquam sedes illas teneatque colatque,</l>
                <l xml:id="d011l588" n="587">Praesens hora monet solito nos dicere versu</l>
                <l xml:id="d011l589" n="588">Quum coelum sit tam immensum, tantique decoris,</l>
                <l xml:id="d011l590" n="589">Conspicuum tot sideribus, tam nobile corpus,</l>
                <l xml:id="d011l591" n="590">Desertum et vacuum et solum incultumque manebit?</l>
                <l xml:id="d011l592" n="591">Terra autem innumeris gaudebit et unda colonis?</l>
                <l xml:id="d011l593" n="592">An mare vel tellus locus est iucundior atque</l>
                <l xml:id="d011l594" n="593">Pulchrior et melior, vel toto maior Olympo?</l>
                <l xml:id="d011l595" n="594">Propter quod potius quam aether mereantur habere</l>
                <l xml:id="d011l596" n="595">Tot ciues et tam variis animalia formis</l>
                <l xml:id="d011l597" n="596">An regis prudentis erit, fabricare palati</l>
                <l xml:id="d011l598" n="597">Ingentem molem, peregrino marmore et auro</l>
                <l xml:id="d011l599" n="598">Egregiam et mire speciosam intusque forisque,</l>
                <l xml:id="d011l600" n="599">Nolle tamen (stabulo excepto) permittere quemquam</l>
                <l xml:id="d011l601" n="600">Tam pulchras habitare aedes vacuasque tenere?</l>
                <l xml:id="d011l602" n="601">Nempe est totius mundi stabulum terra, in qua</l>
                <l xml:id="d011l603" n="602">Sunt omnes sordes, puluis, coenumque fimumque,</l>
                <l xml:id="d011l604" n="603">Ossa, putres carnes, varia excrementa animantum.</l>
                <l xml:id="d011l605" n="604">Quis memorare unquam tot foeda immundaque posset,</l>
                <l xml:id="d011l606" n="605">Quae tellus et pontus habent ac semper habebunt?</l>
                <l xml:id="d011l607" n="606">Quis nescit pluuias, nebulas nubesque niuesque,</l>
                <l xml:id="d011l608" n="607">Praelia ventorum, tempestatumque furores,</l>
                <l xml:id="d011l609" n="608">Quae mare perturbant, quatiunt terram, aera versant?</l>
                <l xml:id="d011l610" n="609">Terra tamen pontusque tenent animalia multa;</l>
                <l xml:id="d011l611" n="610">At coelum vacuum, vacuum coelum esse putatur?</l>
                <l xml:id="d011l612" n="611">O vacuae potius mentes, quae creditis istud!</l>
                <l xml:id="d011l613" n="612">Quippe suos etiam ciues habet aether; et astra</l>
                <l xml:id="d011l614" n="613">Singula, sunt urbes coeli sedesque Deorum.</l>
                <l xml:id="d011l615" n="614">Illic et reges, populi inueniuntur et illic;</l>
                <l xml:id="d011l616" n="615">Sed veri reges, populi veri, omnia vera;</l>
                <l xml:id="d011l617" n="616">Non, velut hic, umbrae simulacraque inania rerum,</l>
                <l xml:id="d011l618" n="617">Quas cito mors rapit, et tempus terit, inquinat, aufert;</l>
                <l xml:id="d011l619" n="618">Illic felices, immortales, sapientes;</l>
                <l xml:id="d011l620" n="619">Hic habitant miseri, mortales, insipientes;</l>
                <l xml:id="d011l621" n="620">Illic pax et lux regnant, et summa voluptas;</l>
                <l xml:id="d011l622" n="621">Hic bellum assiduum et tenebrae, et genus omne doloris.</l>
                <l xml:id="d011l623" n="622">I nunc et lauda terram hanc, hanc dilige vitam.</l>
                <l xml:id="d011l624" n="623">Imo aude, o demens, stabulum hoc praeponere coelo.</l>
                <l xml:id="d011l625" n="624">Verum aliquis dubitare potest, si durior aether</l>
                <l xml:id="d011l626" n="625">Est adamante, et nil vacui reperitur in illo,</l>
                <l xml:id="d011l627" n="626">Quomodo Dii poterunt illic habitare, vel illac</l>
                <l xml:id="d011l628" n="627">Pergere, nimirum hoc fieri non posse videtur.</l>
                <l xml:id="d011l629" n="628">Praeterea quum coelum ipsum non posse arari</l>
                <l xml:id="d011l630" n="629">Atque fodi, quonam pacto Bacchusque Ceresque</l>
                <l xml:id="d011l631" n="630">Nascentur frugesque aliae quarum indiget usus?</l>
                <l xml:id="d011l632" n="631">Friuola sunt haec, et rugoso digna cachinno.</l>
                <l xml:id="d011l633" n="632">Namque sit ipse licet multo solidissimus aether,</l>
                <l xml:id="d011l634" n="633">Peruius est tamen, et cedens cultoribus et nil</l>
                <l xml:id="d011l635" n="634">Obstat, quin facile huc possint se ferre vel illuc,</l>
                <l xml:id="d011l636" n="635">Et quacumque libet nihil impediente moueri.</l>
                <l xml:id="d011l637" n="636">Coelicolis etenim tenuissima corpora cunctis</l>
                <l xml:id="d011l638" n="637">Ille autor mundi dedit atque leuissima; quare</l>
                <l xml:id="d011l639" n="638">Ipsis non opus est foribus patulisue fenestris.</l>
                <l xml:id="d011l640" n="639">Per medios intrant muros et marmora tranant,</l>
                <l xml:id="d011l641" n="640">Vsque adeo est illis tenuis natura potensque.</l>
                <l xml:id="d011l642" n="641">Quis, nisi vidisset, pisces habitare sub undis,</l>
                <l xml:id="d011l643" n="642">Sub limo ranas, salamandras viuere in igne,</l>
                <l xml:id="d011l644" n="643">Aere chameleonta et pasci rore cicadas,</l>
                <l xml:id="d011l645" n="644">Crederet? at vera haec tamen et mira esse fatemur.</l>
                <l xml:id="d011l646" n="645">Plurima sunt, quae cum fieri non posse putemus,</l>
                <l xml:id="d011l647" n="646">Saepe tamen fieri possunt et facta videmus.</l>
                <l xml:id="d011l648" n="647">Cur non ergo Deus potuit quoque condere tales</l>
                <l xml:id="d011l649" n="648">Coelicolas, qui per coelum facile ire valerent,</l>
                <l xml:id="d011l650" n="649">Nulliusque cibi vel potus prorsus egerent?</l>
                <l xml:id="d011l651" n="650">Si potuit, certe voluit; nam turpe fuisset,</l>
                <l xml:id="d011l652" n="651">Tam pulchras sedes tamque amplas linquere inanes.</l>
                <l xml:id="d011l653" n="652">Atqui coelicolis non est opus, ut vel arando</l>
                <l xml:id="d011l654" n="653">Vel fodiendo parent alimenta iuuantia vitam;</l>
                <l xml:id="d011l655" n="654">Quandoquidem non sunt illis mortalia membra,</l>
                <l xml:id="d011l656" n="655">Quae instaurare solet sensim labantia victus;</l>
                <l xml:id="d011l657" n="656">Nec sitiunt unquam Diui esuriuntue beati.</l>
                <l xml:id="d011l658" n="657">Denique nulla illos penitus contristat egestas;</l>
                <l xml:id="d011l659" n="658">Quippe ultra fines Lunae illaetabile nil est.</l>
                <l xml:id="d011l660" n="659">Cuncta mala in terris posuit Deus, illaque clausit</l>
                <l xml:id="d011l661" n="660">In medio et vetuit sacrum contingere coelum.</l>
                <l xml:id="d011l662" n="661">Ergo felices viuunt nectarque bibentes</l>
                <l xml:id="d011l663" n="662">Ambrosiae viridi pascuntur gramine, cuius</l>
                <l xml:id="d011l664" n="663">Copia magna oritur passim coelestibus aruis.</l>
                <l xml:id="d011l665" n="664">Coelicolum vero illorum felicior atque</l>
                <l xml:id="d011l666" n="665">Nobilior vita est, loca qui magis alta frequentant.</l>
                <l xml:id="d011l667" n="666">Nam quanto aethereis locus est sublimior oris,</l>
                <l xml:id="d011l668" n="667">Tanto etiam melior, tantoque beatior idem est.</l>
                <l xml:id="d011l669" n="668">Sed quid sunt maculae illae atrae, quae in corpore lunae</l>
                <l xml:id="d011l670" n="669">Adparent? nam de his homines diuersa loquuntur.</l>
                <l xml:id="d011l671" n="670">Nil per se in coelo lucet, nisi Phoebus; ab illo</l>
                <l xml:id="d011l672" n="671">Accipiunt lucem stellae omnes ipsaque Luna;</l>
                <l xml:id="d011l673" n="672">Quae, quia cunctarum stellarum est ultima, et imam</l>
                <l xml:id="d011l674" n="673">Sortita est coeli sedem terrisque propinquam,</l>
                <l xml:id="d011l675" n="674">Vt sit opaca magis, minus et sincera, necesse est.</l>
                <l xml:id="d011l676" n="675">Vnde, eius partes quum non aequaliter omnes</l>
                <l xml:id="d011l677" n="676">Sint albae et densae et leues lucisque capaces,</l>
                <l xml:id="d011l678" n="677">Hinc non tota nitet luna et maculosa videtur;</l>
                <l xml:id="d011l679" n="678">Nam partes albae et densae leuesque receptant</l>
                <l xml:id="d011l680" n="679">Nocturnum solem, reliquis sine luce relictis.</l>
                <l xml:id="d011l681" n="680">Nocte igitur lucet, sed tempore luna diurno</l>
                <l xml:id="d011l682" n="681">In faciem nubis maculosae albescit Olympo.</l>
                <l xml:id="d011l683" n="682">Sic et lampyrides lucent in nocte volantes;</l>
                <l xml:id="d011l684" n="683">Mox redeunte die amittunt in lumine lumen,</l>
                <l xml:id="d011l685" n="684">Et proprium ostendunt amota fraude colorem.</l>
                <l xml:id="d011l686" n="685">Namque dies vera ostendit, nox fraudibus apta est.</l>
                <l xml:id="d011l687" n="686">An vero aeternum sit coelum an coeperit olim,</l>
                <l xml:id="d011l688" n="687">Expectetque suum post plurima secula finem,</l>
                <l xml:id="d011l689" n="688">Pulchrum etiam scitu est; unde hoc diuersa sophorum</l>
                <l xml:id="d011l690" n="689">Scripta extant; ait hic, negat ille, et opinio discors</l>
                <l xml:id="d011l691" n="690">Autorum rem difficilem valde ambiguamque</l>
                <l xml:id="d011l692" n="691">Arguit, et verum tenebrosa in sede latere.</l>
                <l xml:id="d011l693" n="692">Sunt qui principium credant habuisse putentque</l>
                <l xml:id="d011l694" n="693">Mundum ex materia aeterna quandoque creatum</l>
                <l xml:id="d011l695" n="694">A summi virtute Dei, quum non prius esset;</l>
                <l xml:id="d011l696" n="695">Atque duo haec aeterna aiunt, semperque fuisse,</l>
                <l xml:id="d011l697" n="696">Materiam, summumque Deum, a quibus omnia manant.</l>
                <l xml:id="d011l698" n="697">Contendunt quidam ex nihilo mundum esse creatum.</l>
                <l xml:id="d011l699" n="698">Materiamque negant ullam ante omnino fuisse,</l>
                <l xml:id="d011l700" n="699">Sed verbo iussuque Dei facta omnia censent.</l>
                <l xml:id="d011l701" n="700">Ast alii affirmant, freti rationibus, ipsum</l>
                <l xml:id="d011l702" n="701">Omni principio, simul omni fine carere.</l>
                <l xml:id="d011l703" n="702">Harum autem quaenam propior sententia vero est?</l>
                <l xml:id="d011l704" n="703">Ipse quidem, nisi relligio prohiberet, et omnes</l>
                <l xml:id="d011l705" n="704">Christologi obstarent, tutantes dogmata Mosis,</l>
                <l xml:id="d011l706" n="705">Credere non aliud possem, quam semper ab aeuo,</l>
                <l xml:id="d011l707" n="706">Vt nunc est, mundum mundique elementa fuisse,</l>
                <l xml:id="d011l708" n="707">Principiique expertem esse ac sine fine futurum.</l>
                <l xml:id="d011l709" n="708">Nam cur non semper mundus fuit? an quia semper</l>
                <l xml:id="d011l710" n="709">Non potuit Deus aut nesciuit condere, sed post</l>
                <l xml:id="d011l711" n="710">Doctior euadens didicit demumque peregit?</l>
                <l xml:id="d011l712" n="711">An semper sciuit potuitque, at noluit? unde hoc?</l>
                <l xml:id="d011l713" n="712">Cur potius voluit post quam prius? aut ratio quae</l>
                <l xml:id="d011l714" n="713">Mutauit mentem illius? si non erat aequum</l>
                <l xml:id="d011l715" n="714">Vtileque hunc fieri mundum, cur conditus unquam est?</l>
                <l xml:id="d011l716" n="715">At si conueniens erat illum atque utile condi,</l>
                <l xml:id="d011l717" n="716">Quare tam sero fecit Deus? et quare aetas</l>
                <l xml:id="d011l718" n="717">Tam breuis est mundi? nam, si fas credere cuncta</l>
                <l xml:id="d011l719" n="718">Christologis, nondum annorum bis quattuor implet</l>
                <l xml:id="d011l720" n="719">Millia, ab antiquo bene si numerentur Adamo.</l>
                <l xml:id="d011l721" n="720">Praeterea quae causa fuit qua condere vellet</l>
                <l xml:id="d011l722" n="721">Hunc mundum Deus? an quia mundi ipse huius egebat?</l>
                <l xml:id="d011l723" n="722">Si sic: debebat prius ipsum condere, ne se</l>
                <l xml:id="d011l724" n="723">Torqueret talis tam longo tempore egestas.</l>
                <l xml:id="d011l725" n="724">Si non: cur fecit? frustrane? an non decet ipsum</l>
                <l xml:id="d011l726" n="725">Frustra aliquid facere? hic etenim insipientibus est mos.</l>
                <l xml:id="d011l727" n="726">Causa aliqua ergo fuit. Sed quae? nempe illius ingens</l>
                <l xml:id="d011l728" n="727">Haud dubie bonitas, nec non immensa potestas,</l>
                <l xml:id="d011l729" n="728">Ne frustra intra se semper conclusa maneret</l>
                <l xml:id="d011l730" n="729">Vtraque, sed potius cunctis effusa pateret.</l>
                <l xml:id="d011l731" n="730">Frustra etenim bonus atque potens is dicitur, a quo</l>
                <l xml:id="d011l732" n="731">Nil unquam fieri magnum egregiumque videtur.</l>
                <l xml:id="d011l733" n="732">Si Deus ergo fuit semper bonus atque potens, cur</l>
                <l xml:id="d011l734" n="733">Non voluit semper tam pulchrum condere mundum?</l>
                <l xml:id="d011l735" n="734">Cur in tam seros tantam rem distulit annos?</l>
                <l xml:id="d011l736" n="735">Nulla quidem ratio esse potest, nisi fingere quisquam</l>
                <l xml:id="d011l737" n="736">Astutus velit et nugas praeponere vero.</l>
                <l xml:id="d011l738" n="737">Quare, si humanae rationi credere par est,</l>
                <l xml:id="d011l739" n="738">Aeternus certe mundus dicetur et omni</l>
                <l xml:id="d011l740" n="739">Principio prorsus, prorsus quoque fine carere.</l>
                <l xml:id="d011l741" n="740">At si aliter quondam dixit Deus et sua Mosi</l>
                <l xml:id="d011l742" n="741">Facta reuelauit, debemus credere Mosi.</l>
                <l xml:id="d011l743" n="742">Succumbat ratio fidei et captiua quiescat.</l>
                <l xml:id="d011l744" n="743">Namque Deus nunquam fallit, nec fallitur ipse,</l>
                <l xml:id="d011l745" n="744">Si modo dignatur quicquam mortalibus unquam</l>
                <l xml:id="d011l746" n="745">Dicere, si cuiquam apparens arcana recludit.</l>
                <l xml:id="d011l747" n="746">At, qui materiam aeternam posuere chaosque,</l>
                <l xml:id="d011l748" n="747">Nugantur. Nam cur Deus hanc liquisset inanem,</l>
                <l xml:id="d011l749" n="748">Tamque diu informem, potuit si condere mundum</l>
                <l xml:id="d011l750" n="749">Confestim, et primo momento cuncta creare?</l>
                <l xml:id="d011l751" n="750">Frustra differtur diuersa in tempora quicquid</l>
                <l xml:id="d011l752" n="751">Vna eademque potest fieri perniciter hora.</l>
                <l xml:id="d011l753" n="752">Sunt vero quidam, aeternum mundum esse putantes,</l>
                <l xml:id="d011l754" n="753">A nullo factum tamen, a nulloque creatum;</l>
                <l xml:id="d011l755" n="754">Sed per se ut nunc est ante omnia secla fuisse,</l>
                <l xml:id="d011l756" n="755">Et per se ut nunc est post omnia secla futurum.</l>
                <l xml:id="d011l757" n="756">Quod certe falsum est; ratio quippe ipsa repugnat.</l>
                <l xml:id="d011l758" n="757">Esse etenim nunquam duo perfectissima possunt;</l>
                <l xml:id="d011l759" n="758">Nam dissentirent forsan bellumque cierent.</l>
                <l xml:id="d011l760" n="759">Esto, quod semper concordi pace manerent,</l>
                <l xml:id="d011l761" n="760">Frustra ponuntur duo maxima. Sufficit unum,</l>
                <l xml:id="d011l762" n="761">Quod saltem natura aliis prius esse necesse est.</l>
                <l xml:id="d011l763" n="762">Si prius est aliis, ergo est quoque causa aliorum;</l>
                <l xml:id="d011l764" n="763">Namque prius causa efficiens est posteriorum.</l>
                <l xml:id="d011l765" n="764">Quocirca haud dubie mundum hunc Deus ipse creauit</l>
                <l xml:id="d011l766" n="765">Ex nihilo aeternum. Sed quomodo? si libet, audi.</l>
                <l xml:id="d011l767" n="766">Est bonitas aeterna Dei, est aeterna potestas;</l>
                <l xml:id="d011l768" n="767">Nonne eius potuit simul esse aeterna voluntas</l>
                <l xml:id="d011l769" n="768">Gignendi mundum? quae si fuit, ut ratio vult,</l>
                <l xml:id="d011l770" n="769">Nil obstat quin aeterno sit conditus aeuo</l>
                <l xml:id="d011l771" n="770">Mundus ab artifice immenso, compagine mira.</l>
                <l xml:id="d011l772" n="771">Vt si quis solem aeternum concesserit, idem</l>
                <l xml:id="d011l773" n="772">Aeternam solis lucem concedere debet.</l>
                <l xml:id="d011l774" n="773">Lux tamen effectus solis, sol causa vocatur.</l>
                <l xml:id="d011l775" n="774">Sed decedentes iam coelo, elementa gradatim</l>
                <l xml:id="d011l776" n="775">Scrutemur, deque his quaedam haud indigna loquamur.</l>
                <l xml:id="d011l777" n="776">Quidam sub coelo esse ignem dixere, propinquum</l>
                <l xml:id="d011l778" n="777">Contiguumque orbi lunae, sed luce carentem,</l>
                <l xml:id="d011l779" n="778">Vrentem tamen in primis, mireque calentem.</l>
                <l xml:id="d011l780" n="779">Quod verum esse docet ratio. Nam nocte videmus</l>
                <l xml:id="d011l781" n="780">Per sudum volitare faces flammasque vagari</l>
                <l xml:id="d011l782" n="781">Aera per liquidum, et delabi sidera coelo.</l>
                <l xml:id="d011l783" n="782">Quae proinde eveniunt, tenues quod in aera fumi</l>
                <l xml:id="d011l784" n="783">Altius ascendunt, superoque cremantur ab igni.</l>
                <l xml:id="d011l785" n="784">Namque vapor duplex, alter leuis, aridus, aptus</l>
                <l xml:id="d011l786" n="785">Incendi, unde ignes fiunt per inane volantes;</l>
                <l xml:id="d011l787" n="786">Alter frigidior grauiorque et crassior, ex quo</l>
                <l xml:id="d011l788" n="787">Gignuntur nebulae, pluuiae, nubesque niuesque,</l>
                <l xml:id="d011l789" n="788">Fulgura cum ventis, tonitrus, ros, grando, pruina.</l>
                <l xml:id="d011l790" n="789">Quod nisi sub coelo foret ignis, non vapor illic</l>
                <l xml:id="d011l791" n="790">Accendi posset noctisque volare per umbram.</l>
                <l xml:id="d011l792" n="791">Praeterea quum ignis leuitate ipsum aera vincat,</l>
                <l xml:id="d011l793" n="792">Altior haud dubie locus illi conuenit: ergo</l>
                <l xml:id="d011l794" n="793">Sub coelo est eius sedes et proxima lunae.</l>
                <l xml:id="d011l795" n="794">Infra ignem vero est aer, qui parte suprema</l>
                <l xml:id="d011l796" n="795">Accipit aethereum vicino ex igne calorem.</l>
                <l xml:id="d011l797" n="796">Pars media ipsius multo est gelidissima, et illic</l>
                <l xml:id="d011l798" n="797">Concrescunt nubes, conflantur fulmina vasto</l>
                <l xml:id="d011l799" n="798">Cum tonitru, variique agitantes nubila venti.</l>
                <l xml:id="d011l800" n="799">Infima pars calida est atque humida. Nam vapor ipsam</l>
                <l xml:id="d011l801" n="800">Humectat liquidis exhalans iugiter undis,</l>
                <l xml:id="d011l802" n="801">Et calet ob solis radios tellure reflexos.</l>
                <l xml:id="d011l803" n="802">Hic nebulae, hic pluuiae, hic tenui cum rore pruinae,</l>
                <l xml:id="d011l804" n="803">Atque niues, varia ventorum sorte creantur.</l>
                <l xml:id="d011l805" n="804">Quippe data est ventis huius non parua potestas</l>
                <l xml:id="d011l806" n="805">Aeris; hi possunt aestiuo tempore frigus</l>
                <l xml:id="d011l807" n="806">Gignere, et hibernis diffundere mensibus aestum;</l>
                <l xml:id="d011l808" n="807">Hi nobis auferre valent et tradere fruges,</l>
                <l xml:id="d011l809" n="808">Hi nobis inferre valent et demere morbos.</l>
                <l xml:id="d011l810" n="809">Eurus ab aurora, Libycis venit Auster ab oris.</l>
                <l xml:id="d011l811" n="810">Spirat ab occasu Zephyrus, Borealia flabra</l>
                <l xml:id="d011l812" n="811">Montibus a Scythicis, gelidaque oriuntur ab arcto.</l>
                <l xml:id="d011l813" n="812">Inter quos alii quoque sunt, quibus omnibus aer</l>
                <l xml:id="d011l814" n="813">Inferior seruit, cumque aere terra fretumque.</l>
                <l xml:id="d011l815" n="814">A ventis igitur nubes coguntur, ab ipsis</l>
                <l xml:id="d011l816" n="815">Nubibus emanant imbres, floccique niuales,</l>
                <l xml:id="d011l817" n="816">Fulmen, ros, grando, matutinaeque pruinae;</l>
                <l xml:id="d011l818" n="817">Tempore sed vario, varia ratione modoque,</l>
                <l xml:id="d011l819" n="818">Et variis etiam perflantibus aera ventis.</l>
                <l xml:id="d011l820" n="819">Quorum qui mediae veniunt de parte diei,</l>
                <l xml:id="d011l821" n="820">Nubesque et nimbos pariunt, coelique calorem.</l>
                <l xml:id="d011l822" n="821">Qui vero ex Scythicis regionibus, horrida gignunt</l>
                <l xml:id="d011l823" n="822">Frigora; ab his fiunt glacies, nix atque pruina,</l>
                <l xml:id="d011l824" n="823">Tempore brumali; sed coelum aestate serenant.</l>
                <l xml:id="d011l825" n="824">Fert Zephyrus flores, terramque virentibus herbis</l>
                <l xml:id="d011l826" n="825">Vestit, dans auibus cantum, siluisque decorem.</l>
                <l xml:id="d011l827" n="826">Eurus plerumque est bonus; at quandoque procellas</l>
                <l xml:id="d011l828" n="827">Concitat ingentes, terris pelagoque timendas.</l>
                <l xml:id="d011l829" n="828">Hos ventos vel Dii aerei vel sidera mittunt.</l>
                <l xml:id="d011l830" n="829">Saepe etenim, quum thesauros tellure latentes</l>
                <l xml:id="d011l831" n="830">Vult auferre magus, vel consecrare libellum,</l>
                <l xml:id="d011l832" n="831">Vel magico ritu quemquam sibi subdere Diuum,</l>
                <l xml:id="d011l833" n="832">Audiui exortum ventum subitamque procellam</l>
                <l xml:id="d011l834" n="833">Aut sata strauisse aut haerentes vitibus vuas.</l>
                <l xml:id="d011l835" n="834">Materiam ventis praebet vapor ortus ab undis.</l>
                <l xml:id="d011l836" n="835">Causa mouens ipsos Dii sunt, quibus aeris est ius.</l>
                <l xml:id="d011l837" n="836">Verum haec non sapiunt vulgo, neque talia vulgus</l>
                <l xml:id="d011l838" n="837">Credere vult. Quid tum? gemmas ne apponite porcis;</l>
                <l xml:id="d011l839" n="838">Credite vos docti, quibus est mens altior, esse</l>
                <l xml:id="d011l840" n="839">Non solum in coelo, sed in aere plurima Diuum</l>
                <l xml:id="d011l841" n="840">Millia, qui ventos tempestatesque ciere,</l>
                <l xml:id="d011l842" n="841">Et tonitrus facere et detrudere fulmina possunt.</l>
                <l xml:id="d011l843" n="842">Non tamen esse nego causas alias quoque, nasci</l>
                <l xml:id="d011l844" n="843">Quae faciant ventos: veluti sol, lunaque et astra,</l>
                <l xml:id="d011l845" n="844">Praesertim septem quae vulgo errantia dicunt;</l>
                <l xml:id="d011l846" n="845">Quorum opera exhalans vapor ad diuersa mouetur.</l>
                <l xml:id="d011l847" n="846">Vidi ego, dum Romae, Decimo regnante Leone,</l>
                <l xml:id="d011l848" n="847">Essem, opus a figulo factum, iuuenisque figuram,</l>
                <l xml:id="d011l849" n="848">Efflantem angusto validum ventum oris hiatu;</l>
                <l xml:id="d011l850" n="849">Quippe cauo infusam retinebat pectore lympham,</l>
                <l xml:id="d011l851" n="850">Quae subiecto igni resoluta exibat ab ore,</l>
                <l xml:id="d011l852" n="851">In faciem venti validi, longeque furebat.</l>
                <l xml:id="d011l853" n="852">Ergo etiam ventus resoluta emittitur unda,</l>
                <l xml:id="d011l854" n="853">Dum vapor exhalans fugit impellente calore.</l>
                <l xml:id="d011l855" n="854">Namque fugare solent sese contraria semper.</l>
                <l xml:id="d011l856" n="855">Hac in parte etiam, quam diximus, aeris ima,</l>
                <l xml:id="d011l857" n="856">Apparere solent, regalia fata, cometae,</l>
                <l xml:id="d011l858" n="857">Apparere solet variata coloribus Iris.</l>
                <l xml:id="d011l859" n="858">Hanc radii solis roranti in nube figurant;</l>
                <l xml:id="d011l860" n="859">Illos stella facit de septem errantibus una,</l>
                <l xml:id="d011l861" n="860">Dum sibi subiecto radios impressa vapori,</l>
                <l xml:id="d011l862" n="861">Assimulat caudam, lumenque in nube relinquit.</l>
                <l xml:id="d011l863" n="862">Haud aliter quam quum circumnitet area lunam,</l>
                <l xml:id="d011l864" n="863">Area venturi (ut perhibent) praenuncia venti;</l>
                <l xml:id="d011l865" n="864">Aut cum tres soles lucere aliquando videntur,</l>
                <l xml:id="d011l866" n="865">Nec sunt tres tamen, at subiectae in corpore nubis,</l>
                <l xml:id="d011l867" n="866">Ceu quodam in speculo, solis formatur imago.</l>
                <l xml:id="d011l868" n="867">Sub regione autem crassa imaque aeris, unda est;</l>
                <l xml:id="d011l869" n="868">Vnda inquam Oceani, quae terram circuit omnem,</l>
                <l xml:id="d011l870" n="869">Angustoque freto Herculeas ingressa columnas,</l>
                <l xml:id="d011l871" n="870">Diffundit sese, longe lateque pererrans.</l>
                <l xml:id="d011l872" n="871">Hinc varium nomen sortitur, et hinc mare fertur</l>
                <l xml:id="d011l873" n="872">Aegaeum, Ionium, Tyrrhenumque Adriacumque</l>
                <l xml:id="d011l874" n="873">Et mare Erythraeum et quod Persidis alluit oras.</l>
                <l xml:id="d011l875" n="874">Haec terrae occultas perlabitur unda cauernas,</l>
                <l xml:id="d011l876" n="875">Et fluit ac refluit semper, variumque saporem</l>
                <l xml:id="d011l877" n="876">Accipit; ut varia est tellus, per viscera cuius</l>
                <l xml:id="d011l878" n="877">Transit, sulfureumque a sulfure mittit odorem.</l>
                <l xml:id="d011l879" n="878">Hinc est aeterno quod tempore flumina currunt;</l>
                <l xml:id="d011l880" n="879">Quippe suos repetunt fontes, iterumque marinos</l>
                <l xml:id="d011l881" n="880">Ad fluctus properant, illinc reditura vicissim.</l>
                <l xml:id="d011l882" n="881">Hac abeunt, illac redeunt et aguntur in orbem</l>
                <l xml:id="d011l883" n="882">Assidue vegetantque, ut sanguis corpora, terram;</l>
                <l xml:id="d011l884" n="883">Haec eadem facit unda lacus, crassasque paludes,</l>
                <l xml:id="d011l885" n="884">Nec non perspicuos fontes puteosque perennes.</l>
                <l xml:id="d011l886" n="885">Denique ab Oceano emanat vis omnis aquarum,</l>
                <l xml:id="d011l887" n="886">Quascumque orbis habet. Nymphas hic edidit omnes,</l>
                <l xml:id="d011l888" n="887">Partim sub terra, partim supra ingredientes,</l>
                <l xml:id="d011l889" n="888">Partim etiam nigris de nubibus egredientes.</l>
                <l xml:id="d011l890" n="889">Sed cur est adeo salsum mare? numquid ab ipsa</l>
                <l xml:id="d011l891" n="890">Natura istud habet? non arbitror. At sapor omnis</l>
                <l xml:id="d011l892" n="891">Vndarum a terra causam trahit, inueniuntur</l>
                <l xml:id="d011l893" n="892">In terra siquidem montes salis, hoc tegit aequor,</l>
                <l xml:id="d011l894" n="893">Exugitque salem liquidasque resoluit in undas.</l>
                <l xml:id="d011l895" n="894">Ergo sal, non Sol, causa est salsedinis huius.</l>
                <l xml:id="d011l896" n="895">Nam cur Sol non stagna etiam salsa efficit idem?</l>
                <l xml:id="d011l897" n="896">Nempe illam terrae partem, quae non erat apta</l>
                <l xml:id="d011l898" n="897">Vsibus humanis, nimia salsedine abundans,</l>
                <l xml:id="d011l899" n="898">Natura Oceano substrauit prouida; at illam</l>
                <l xml:id="d011l900" n="899">Quae fuerat melior, quae dignior uberiorque</l>
                <l xml:id="d011l901" n="900">Detexit nobis, nobisque reliquit apertam;</l>
                <l xml:id="d011l902" n="901">In qua sunt montes, colles, cliui, tumulique,</l>
                <l xml:id="d011l903" n="902">Conualles, campi, rupes, fauces, iuga, rura,</l>
                <l xml:id="d011l904" n="903">Siluae, stagna, lacus, fontes, fluuii atque paludes,</l>
                <l xml:id="d011l905" n="904">Oppida parua, urbes magnae, pagi, villae, arces,</l>
                <l xml:id="d011l906" n="905">Saxa, metalla, hominum vitae opportuna tuendae.</l>
                <l xml:id="d011l907" n="906">Huic terrae, illiusque opibus natura Deusque</l>
                <l xml:id="d011l908" n="907">Praeposuere hominem et regem fecere animantum,</l>
                <l xml:id="d011l909" n="908">Quotquot pontus habet, quotquot tellure morantur.</l>
                <l xml:id="d011l910" n="909">Ingeniumque illi ac mentem tribuere; quibus se</l>
                <l xml:id="d011l911" n="910">Praeponat cunctis, terrarumque imperet orbi;</l>
                <l xml:id="d011l912" n="911">Atque Deum agnoscens, illum metuatque colatque.</l>
                <l xml:id="d011l913" n="912">In medio terrae est centrum, quod sustinet ipsam.</l>
                <l xml:id="d011l914" n="913">Nam Deus ad centrum iussit grauia omnia ferri;</l>
                <l xml:id="d011l915" n="914">Nec naturali motu decedere ab ipso</l>
                <l xml:id="d011l916" n="915">Possunt. Atque ideo terra est immobilis, et se</l>
                <l xml:id="d011l917" n="916">Sustinet in medio ac propria grauitate tenetur.</l>
                <l xml:id="d011l918" n="917">Vndique enim ad centrum concurrit prona globumque</l>
                <l xml:id="d011l919" n="918">Efficit immensum et densum solidumque et opacum;</l>
                <l xml:id="d011l920" n="919">Circa quem roseis noctesque diesque quadrigis</l>
                <l xml:id="d011l921" n="920">Sol vehitur; sed nox aduersa in parte creatur;</l>
                <l xml:id="d011l922" n="921">Quippe aliud non est quam terrae atque aequoris umbra.</l>
                <l xml:id="d011l923" n="922">Quae si forte ferit nocturnae corpora lunae,</l>
                <l xml:id="d011l924" n="923">Eclipsin facit et populos terroribus implet,</l>
                <l xml:id="d011l925" n="924">Credentes magico labefactam carmine diuam.</l>
                <l xml:id="d011l926" n="925">Vmbra haec tunc noctes maiores efficit, est quum</l>
                <l xml:id="d011l927" n="926">Distans a nobis sol longius; at breuiores,</l>
                <l xml:id="d011l928" n="927">Quum redit, et Cancri borealia signa reuisit.</l>
                <l xml:id="d011l929" n="928">Causa huius tumor est terrae, montesque superbi,</l>
                <l xml:id="d011l930" n="929">Quos interposuit prudens natura, suis ut</l>
                <l xml:id="d011l931" n="930">Verticibus noctes mutato sidere mutent.</l>
                <l xml:id="d011l932" n="931">Nam quanto magis accedit sol pronus ad austrum,</l>
                <l xml:id="d011l933" n="932">Tanto maiores veniunt a montibus umbrae,</l>
                <l xml:id="d011l934" n="933">Vmbrae, quae abscondunt lucem auroramque morantur,</l>
                <l xml:id="d011l935" n="934">Et spatio breuiore diem procedere cogunt.</l>
                <l xml:id="d011l936" n="935">Tunc spargit glacialis hiems sua frigora nobis,</l>
                <l xml:id="d011l937" n="936">Tunc aestas regna Antipodum decliuia torret.</l>
                <l xml:id="d011l938" n="937">Quum vero sol ad Cancri loca summa recurrit,</l>
                <l xml:id="d011l939" n="938">Tunc nox fit breuior nobis, redeuntque calores.</l>
                <l xml:id="d011l940" n="939">At bruma Antipodas magno tunc frigore torquet.</l>
                <l xml:id="d011l941" n="940">Sic vario cursu variat Sol tempora et annum</l>
                <l xml:id="d011l942" n="941">Quattuor in partes totum discriminat aequas;</l>
                <l xml:id="d011l943" n="942">Circuiensque orbem terrarum seruit utrisque</l>
                <l xml:id="d011l944" n="943">Gentibus, et quae sub terra versantur, et illis,</l>
                <l xml:id="d011l945" n="944">Quae supra atque pari moderamine temperat omnes.</l>
                <l xml:id="d011l946" n="945">Nam sub terra homines etiam sunt, non mare tantum</l>
                <l xml:id="d011l947" n="946">Aut siluae. Neque enim Solem natura diemque</l>
                <l xml:id="d011l948" n="947">Iussisset radios illic diffundere inanes,</l>
                <l xml:id="d011l949" n="948">Et solum seruire feris, generique natantum.</l>
                <l xml:id="d011l950" n="949">Nimirum tellus habitatur tota, nec ullus</l>
                <l xml:id="d011l951" n="950">Est locus aut zona ulla, in qua non viuere possint</l>
                <l xml:id="d011l952" n="951">Mortales, aptasque sibi componere sedes,</l>
                <l xml:id="d011l953" n="952">Sit licet immodicum frigus vel maximus aestus</l>
                <l xml:id="d011l954" n="953">Illic assidue. Natura ubi tristia fixit,</l>
                <l xml:id="d011l955" n="954">Laeta adhibet, miscetque sagax aduersa secundis;</l>
                <l xml:id="d011l956" n="955">Atque ubi fert morbos, medicamina debita gignit.</l>
                <l xml:id="d011l957" n="956">Ergo ubicumque calor nimius reperitur, ibidem</l>
                <l xml:id="d011l958" n="957">Non gelidi montes, non frigida flamina desunt,</l>
                <l xml:id="d011l959" n="958">Non siluae umbriferae et multis cum fontibus amnes,</l>
                <l xml:id="d011l960" n="959">Quae valeant homines tanto defendere ab aestu.</l>
                <l xml:id="d011l961" n="960">Praeterea est illic semper nox aequa diei,</l>
                <l xml:id="d011l962" n="961">Quae solis radios aequato frigore frenat.</l>
                <l xml:id="d011l963" n="962">Vnde fit ut zonam mediam non esse putemus</l>
                <l xml:id="d011l964" n="963">Desertam omnino; multos sed habere colonos,</l>
                <l xml:id="d011l965" n="964">Et proprio ingenio et naturae munere tutos.</l>
                <l xml:id="d011l966" n="965">Zonae etiam extremae, quas non habitarier aiunt,</l>
                <l xml:id="d011l967" n="966">Assiduis niuibus pressas, glacieque perenni,</l>
                <l xml:id="d011l968" n="967">Possunt nempe coli, ut ratio non friuola suadet.</l>
                <l xml:id="d011l969" n="968">Maxima namque locis lignorum copia in illis</l>
                <l xml:id="d011l970" n="969">Nascitur, et fiunt illic hypocausta, grauesque</l>
                <l xml:id="d011l971" n="970">Vestes, ex variis animantum pellibus, unde</l>
                <l xml:id="d011l972" n="971">Calfaciunt se mortales, hiemique resistunt,</l>
                <l xml:id="d011l973" n="972">Et multis arcere modis mala frigora norunt.</l>
                <l xml:id="d011l974" n="973">Congrua nec desunt illis alimenta; cibosque</l>
                <l xml:id="d011l975" n="974">Indigenas partim, partim illuc undique vectos</l>
                <l xml:id="d011l976" n="975">Accipiunt large, et dapibus vescuntur opimis.</l>
                <l xml:id="d011l977" n="976">Non igitur verum est quod quidam Graeculus inquit</l>
                <l xml:id="d011l978" n="977">Vnius tantum zonae partem exiguamque</l>
                <l xml:id="d011l979" n="978">Naturam humano generi tribuisse colendam;</l>
                <l xml:id="d011l980" n="979">At reliquum terrae desertum prorsus ab ipsis</l>
                <l xml:id="d011l981" n="980">Piscibus atque feris dumtaxat semper haberi.</l>
                <l xml:id="d011l982" n="981">Ah foret indignum certe hoc, natura minoris</l>
                <l xml:id="d011l983" n="982">Fecisset nos quam bruta, imperiumque dedisset</l>
                <l xml:id="d011l984" n="983">In terris maius quam homini et spaciosius illis.</l>
                <l xml:id="d011l985" n="984">Quare, si qua fides adhibenda est vera loquenti,</l>
                <l xml:id="d011l986" n="985">Haud dubie tellus tota est habitabilis, et nil</l>
                <l xml:id="d011l987" n="986">Obstat, quin possint mortales viuere ubique.</l>
                <l xml:id="d011l988" n="987">Naturae auxilium in rebus non deficit ullis.</l>
                <l xml:id="d011l989" n="988">Ingeniumque hominis durissima quaeque refringit.</l>
                <l xml:id="d011l990" n="989">Postremo, quoniam ad finem properamus, et hora</l>
                <l xml:id="d011l991" n="990">Iamdudum monet aethereos inuadere Pisces,</l>
                <l xml:id="d011l992" n="991">Propterea exponam paucis, cur terra tremiscat,</l>
                <l xml:id="d011l993" n="992">Quae vis tanta illam quatiat cogatque moueri.</l>
                <l xml:id="d011l994" n="993">Scire igitur licet, innumeras vastasque cauernas</l>
                <l xml:id="d011l995" n="994">Sub terris esse atque illic quandoque creari</l>
                <l xml:id="d011l996" n="995">Ingentes ventos; qui, dum crudelia miscent</l>
                <l xml:id="d011l997" n="996">Praelia, concutiunt terram, nimioque furore</l>
                <l xml:id="d011l998" n="997">Congressi euertunt totas cum moenibus urbes;</l>
                <l xml:id="d011l999" n="998">Donec parte aliqua erumpant facto agmine, et auras</l>
                <l xml:id="d011l1000" n="999">Diffusi in vacuas non longa pace quiescant.</l>
                <l xml:id="d011l1001" n="1000">Gignuntur vero hi venti telluris in aluo</l>
                <l xml:id="d011l1002" n="1001">Ex fumis, quos vicina trahit ignis ab unda.</l>
                <l xml:id="d011l1003" n="1002">Quippe ignes in se multos magnosque perenni</l>
                <l xml:id="d011l1004" n="1003">Tempore nutrit humus (dictu mirabile, sed non</l>
                <l xml:id="d011l1005" n="1004">Falsa tamen refero). Credet qui viderit Aetnam,</l>
                <l xml:id="d011l1006" n="1005">Qui scatebras calidarum usquam spectarit aquarum,</l>
                <l xml:id="d011l1007" n="1006">Et qui vitiferi bene nouerit acta Veseui.</l>
                <l xml:id="d011l1008" n="1007">Hos agitant ventos qui subterranea regna</l>
                <l xml:id="d011l1009" n="1008">Dii manes habitant, caecisque morantur in antris.</l>
                <l xml:id="d011l1010" n="1009">Non etenim nugae prorsus, nec inania verba</l>
                <l xml:id="d011l1011" n="1010">Sunt, quae de Stygii rebus memorantur Auerni.</l>
                <l xml:id="d011l1012" n="1011">Nempe locus nullus frustra est; habitatur ubique</l>
                <l xml:id="d011l1013" n="1012">Sub terris, supra terras, inque aere et igni,</l>
                <l xml:id="d011l1014" n="1013">In coelo et supra coelum, est ubi regia summi</l>
                <l xml:id="d011l1015" n="1014">Induperatoris, mundum qui possidet omnem.</l>
                <l xml:id="d011l1016" n="1015">Musa vale; interea extremum meditare laborem.</l>
            </div1>
            <div1 xml:id="d012" type="section" decls="#md" met="H">
                <head>
                    <title>12</title>
                    <abbr>12</abbr>
                    <bibl source="digital">Daniela  Marrone</bibl>
                </head>
                <p xml:id="d012l1" n="0|1">Pisces</p>
                <lb/>
                <l xml:id="d012l2" n="1">Summe Deus, rex omnipotens, pater optime, cuius</l>
                <l xml:id="d012l3" n="2">Tam pulchrum tamque immensum sapientia mundum</l>
                <l xml:id="d012l4" n="3">Condidit ex nihilo et regit assidueque tuetur;</l>
                <l xml:id="d012l5" n="4">Principium et finis rerum, cui omnia parent;</l>
                <l xml:id="d012l6" n="5">Quo maius, melius, speciosius, altius est nil;</l>
                <l xml:id="d012l7" n="6">Qui supra omne habitas coelum, sine fine beatus;</l>
                <l xml:id="d012l8" n="7">Mens mea, nunc ad te cupiens conscendere, Musis</l>
                <l xml:id="d012l9" n="8">Non eget aut Phoebo aut Parnaso aut fontibus illis,</l>
                <l xml:id="d012l10" n="9">Vaniloqui quoscumque solent haurire poetae,</l>
                <l xml:id="d012l11" n="10">Magnifica insano scripturi somnia vulgo.</l>
                <l xml:id="d012l12" n="11">Quippe alio auxilio nobis, alioque fauore</l>
                <l xml:id="d012l13" n="12">Est opus, atque alias sitientes quaerimus undas.</l>
                <l xml:id="d012l14" n="13">Te voco, te imploro, te posco, te precor unum,</l>
                <l xml:id="d012l15" n="14">Vt coepto iam pridem operi extremoque labori</l>
                <l xml:id="d012l16" n="15">Aspires, tribuasque optatum attingere finem.</l>
                <l xml:id="d012l17" n="16">Mitte tuum, quaeso, Deus, in mea pectora numen,</l>
                <l xml:id="d012l18" n="17">Quo afflatus miranda tui penetralia regni</l>
                <l xml:id="d012l19" n="18">Spectare et spectata aliis expromere possim,</l>
                <l xml:id="d012l20" n="19">Carminibusque meis aeternum acquirere honorem.</l>
                <l xml:id="d012l21" n="20">Sunt qui extra coelum credant nihil esse putentque</l>
                <l xml:id="d012l22" n="21">Aetheris in summo dorso consistere fines</l>
                <l xml:id="d012l23" n="22">Rerum, quos ultra natura extendere vires</l>
                <l xml:id="d012l24" n="23">Non queat ipsa suas ac debilitata quiescat.</l>
                <l xml:id="d012l25" n="24">Quod falsum ratione mihi suadente videtur.</l>
                <l xml:id="d012l26" n="25">Nam si illic finis rerum est, ubi desinit aether,</l>
                <l xml:id="d012l27" n="26">Cur nil ulterius fecit Deus? an quia sciuit</l>
                <l xml:id="d012l28" n="27">Nil facere ulterius, propria defectus ab arte?</l>
                <l xml:id="d012l29" n="28">An quia non potuit? sed iure negatur utrumque;</l>
                <l xml:id="d012l30" n="29">Quippe Dei nullis est clausa scientia metis</l>
                <l xml:id="d012l31" n="30">Et nullum patitur diuina potentia finem.</l>
                <l xml:id="d012l32" n="31">Non etenim res ulla Deum concludere certis</l>
                <l xml:id="d012l33" n="32">Limitibus potuit nec seipse coercuit ultro.</l>
                <l xml:id="d012l34" n="33">Magna loquor; tamen haec ratio quoque magna probabit.</l>
                <l xml:id="d012l35" n="34">Si res ulla Deum finit vel terminat, ergo</l>
                <l xml:id="d012l36" n="35">Fortior est res illa Deo; nam quomodo posset</l>
                <l xml:id="d012l37" n="36">Efficere id, si non ipsum superaret agendo,</l>
                <l xml:id="d012l38" n="37">Quem finire cupit, quem circumscribere quaerit?</l>
                <l xml:id="d012l39" n="38">At res nulla Deum superat, neque fortior ipso est.</l>
                <l xml:id="d012l40" n="39">Quare nec finire potest, nec se Deus ultro</l>
                <l xml:id="d012l41" n="40">Limitibus cinxit. Quis enim sibi ponere finem</l>
                <l xml:id="d012l42" n="41">Vellet, quum posset liberrimus esse suasque</l>
                <l xml:id="d012l43" n="42">Quantumcumque sibi libeat diffundere vires?</l>
                <l xml:id="d012l44" n="43">Nemo est qui cupiat sese fecisse minorem;</l>
                <l xml:id="d012l45" n="44">Immo omnes quaerunt maiora capessere semper,</l>
                <l xml:id="d012l46" n="45">Atque aliquid semper iam partis addere rebus,</l>
                <l xml:id="d012l47" n="46">Et licet ingentes expandere latius alas.</l>
                <l xml:id="d012l48" n="47">Num Deus ergo volet, quum possit maximus esse</l>
                <l xml:id="d012l49" n="48">Ac sine fine potens, proprium cohibere vigorem</l>
                <l xml:id="d012l50" n="49">Sponte sua angustasque sibi circumdare metas?</l>
                <l xml:id="d012l51" n="50">Non decet hoc certe. Quare nec credere fas est</l>
                <l xml:id="d012l52" n="51">Esse Deo finem, si non accepit ab ullo,</l>
                <l xml:id="d012l53" n="52">Nec dedit ipse sibi; ut ratio iam nostra probauit.</l>
                <l xml:id="d012l54" n="53">His ita praepositis, concludimus, infinitum</l>
                <l xml:id="d012l55" n="54">Esse Dei omnipotentis opus, ne vana potestas</l>
                <l xml:id="d012l56" n="55">Illius dici et ne vana scientia possit.</l>
                <l xml:id="d012l57" n="56">Nam si extra coelum sciuit potuitque creare</l>
                <l xml:id="d012l58" n="57">Plura quoque et maiora Deus, sed noluit; ergo</l>
                <l xml:id="d012l59" n="58">Scire ac posse suum frustra est, et prorsus inane.</l>
                <l xml:id="d012l60" n="59">Si sciret quisquam et si posset gnauiter artem</l>
                <l xml:id="d012l61" n="60">Exercere aliquam, nollet tamen ac nihil unquam</l>
                <l xml:id="d012l62" n="61">Efficeret, frustra artificis sibi nomen haberet,</l>
                <l xml:id="d012l63" n="62">Et frustra propriam verbis extolleret artem,</l>
                <l xml:id="d012l64" n="63">Quae non ars, immo deberet inertia dici.</l>
                <l xml:id="d012l65" n="64">Verum in diuina natura credere par est</l>
                <l xml:id="d012l66" n="65">Esse nihil frustra aut vanum, pulcherrima quum sit.</l>
                <l xml:id="d012l67" n="66">Quaecumque ergo Deus potuit, fecit quoque, virtus</l>
                <l xml:id="d012l68" n="67">Ne sua vana foret, ne semper pigra lateret.</l>
                <l xml:id="d012l69" n="68">Sed quoniam potuit facere infinita, putandum est</l>
                <l xml:id="d012l70" n="69">Fecisse infinita omnemque explesse vigorem,</l>
                <l xml:id="d012l71" n="70">Nec seruasse in se vanum vel inutile quicquam.</l>
                <l xml:id="d012l72" n="71">Atqui infinitum corpus posse esse negauit</l>
                <l xml:id="d012l73" n="72">Doctus Aristoteles. Ego in hoc assentior illi.</l>
                <l xml:id="d012l74" n="73">Quippe extra coeli fines non ponimus ullum</l>
                <l xml:id="d012l75" n="74">Corpus, sed puram, immensam et sine corpore lucem;</l>
                <l xml:id="d012l76" n="75">Lucem, qua nostri Solis longe minor est lux;</l>
                <l xml:id="d012l77" n="76">Lucem, quam terreni oculi non cernere possent;</l>
                <l xml:id="d012l78" n="77">Lucem, quam ex sese effundit Deus infinitam;</l>
                <l xml:id="d012l79" n="78">In qua habitant cum Rege suo Dii nobiliores;</l>
                <l xml:id="d012l80" n="79">Caetera turba minor versatur in aethere semper.</l>
                <l xml:id="d012l81" n="80">Ergo triplex regnum est ac mundi portio triplex,</l>
                <l xml:id="d012l82" n="81">Coelestis, subcoelestis, quarum utraque fine</l>
                <l xml:id="d012l83" n="82">Clausa suo est; reliquam non ullus terminus ambit,</l>
                <l xml:id="d012l84" n="83">Quae supra coelum splendescit lumine miro.</l>
                <l xml:id="d012l85" n="84">Forte aliquis dicet, nullam sine corpore lucem</l>
                <l xml:id="d012l86" n="85">Posse dari, unde extra coelum lucem esse negabit;</l>
                <l xml:id="d012l87" n="86">Sed frustra oblatrat nobis frustraque resistit.</l>
                <l xml:id="d012l88" n="87">Nam ratio mea dicta probat verumque tuetur.</l>
                <l xml:id="d012l89" n="88">Dic quaeso, cur Sol lucet? num quod sua per se est</l>
                <l xml:id="d012l90" n="89">Lucida materia? an potius sua forma dat illi</l>
                <l xml:id="d012l91" n="90">Hanc lucem, quae tam vastum complectitur orbem?</l>
                <l xml:id="d012l92" n="91">Nimirum tribuit rebus forma omnibus esse,</l>
                <l xml:id="d012l93" n="92">Vt perhibent physici, quibus et nos adstipulamur.</l>
                <l xml:id="d012l94" n="93">Forma igitur solis causa est ut luceat; et non</l>
                <l xml:id="d012l95" n="94">Materia. A forma vis et decor effluit omnis.</l>
                <l xml:id="d012l96" n="95">Quod si corporeis formis lux tanta tributa est,</l>
                <l xml:id="d012l97" n="96">Cur incorporeis lucem posse esse negamus?</l>
                <l xml:id="d012l98" n="97">Praesertim quum sint purae magis et tenues et</l>
                <l xml:id="d012l99" n="98">Participes multo uberius pulchrique bonique?</l>
                <l xml:id="d012l100" n="99">Ergo Deum formae lucent vehementer; at illa</l>
                <l xml:id="d012l101" n="100">Lux non est oculis mortalibus apta videri;</l>
                <l xml:id="d012l102" n="101">Immo inter Diuos quo quisque potentior est et</l>
                <l xml:id="d012l103" n="102">Dignior, hoc etiam maiori lumine fulget.</l>
                <l xml:id="d012l104" n="103">Non aurum, non gemmae illis, non purpura honorem</l>
                <l xml:id="d012l105" n="104">Affert, ut nobis; lux est sua gloria Diuis.</l>
                <l xml:id="d012l106" n="105">Vtque inter stellas multo nitidissimus est sol;</l>
                <l xml:id="d012l107" n="106">Sic inter diuos lucet Rex ille Deorum;</l>
                <l xml:id="d012l108" n="107">Non tamen obscurat reliquos, quin perficit illos;</l>
                <l xml:id="d012l109" n="108">Tanta eius bonitas est, et sapientia tanta.</l>
                <l xml:id="d012l110" n="109">Forte etiam obiciet, subiectum esse aera lucis,</l>
                <l xml:id="d012l111" n="110">Ac fundamentum; proinde aer est ubi nullus,</l>
                <l xml:id="d012l112" n="111">Extra oras coeli summi, lucem esse negabit.</l>
                <l xml:id="d012l113" n="112">Sed pariter nunc a vero decedit, ut ante.</l>
                <l xml:id="d012l114" n="113">Non etenim est aer subiectum luminis, et non</l>
                <l xml:id="d012l115" n="114">Est (ut peruerse arbitratur) in aere lumen;</l>
                <l xml:id="d012l116" n="115">Immo aer contra est in lumine, si bene cernat,</l>
                <l xml:id="d012l117" n="116">Non quod Aristoteles, sed quod ratio asserat ipsa.</l>
                <l xml:id="d012l118" n="117">Nam si adstans foribus clausis accensa lucerna,</l>
                <l xml:id="d012l119" n="118">Vel fax immittat per rimam lumen in aedes</l>
                <l xml:id="d012l120" n="119">Obscuras, quatiatque aliquis tunc aera, iuxta</l>
                <l xml:id="d012l121" n="120">Luminis immissi radium, transire per ipsum</l>
                <l xml:id="d012l122" n="121">Aer cogetur radium, nil lumine moto.</l>
                <l xml:id="d012l123" n="122">Si vero ipse aer subiectum luminis esset,</l>
                <l xml:id="d012l124" n="123">Nempe eodem motu radius quateretur et aer,</l>
                <l xml:id="d012l125" n="124">Cumque suo haud dubie subiecto lumen abiret.</l>
                <l xml:id="d012l126" n="125">Praeterea si quis nocturno tempore taedam</l>
                <l xml:id="d012l127" n="126">Accensam properans gestet, lux illa mouetur</l>
                <l xml:id="d012l128" n="127">Assidue, mutatque locum illustratque tenebras</l>
                <l xml:id="d012l129" n="128">Nunc has, nunc illas: tamen aer ipse quiescit,</l>
                <l xml:id="d012l130" n="129">Immotusque manet, taeda currente per ipsum.</l>
                <l xml:id="d012l131" n="130">Quod si aer esset subiectum lucis, abiret</l>
                <l xml:id="d012l132" n="131">Progrediens cum luce simul, numero unus et idem.</l>
                <l xml:id="d012l133" n="132">Hoc autem non fit; sed lux stante aere pergit,</l>
                <l xml:id="d012l134" n="133">Libera per sese, et taedam comitatur euntem.</l>
                <l xml:id="d012l135" n="134">Vnde patet, quod lux non indiget aere, tanquam</l>
                <l xml:id="d012l136" n="135">Subiecto; sed stare potest absque aeris usu.</l>
                <l xml:id="d012l137" n="136">Praesertim lux illa Dei pulcherrima, cuius</l>
                <l xml:id="d012l138" n="137">Particula impressa est in nostri corpore solis,</l>
                <l xml:id="d012l139" n="138">Atque illic tanquam in speculo comprensa tenetur.</l>
                <l xml:id="d012l140" n="139">Nam veluti in propria sphaera non cernitur ignis</l>
                <l xml:id="d012l141" n="140">Sub luna positus, sed si accendatur in ipso</l>
                <l xml:id="d012l142" n="141">Materia, apparent tunc astra cadentia coelo,</l>
                <l xml:id="d012l143" n="142">Ignitaeque trabes aestiua nocte micantes,</l>
                <l xml:id="d012l144" n="143">Atque alia id genus humanas turbantia mentes;</l>
                <l xml:id="d012l145" n="144">Sic lux illa Dei per se nequit ipsa videri</l>
                <l xml:id="d012l146" n="145">Corporeis oculis: at fixa in Sole nitescit,</l>
                <l xml:id="d012l147" n="146">Propter materiam solis, quae aptissima luci est.</l>
                <l xml:id="d012l148" n="147">Quippe ipsam talem fecit Deus, ut sua posset</l>
                <l xml:id="d012l149" n="148">Illic lux recipi, et toto fulgescere in orbe,</l>
                <l xml:id="d012l150" n="149">Allatura diem, et vitam, et bona plurima rebus.</l>
                <l xml:id="d012l151" n="150">Illa etiam lux diuina est impressa aliorum</l>
                <l xml:id="d012l152" n="151">Diuorum formis; quamuis non omnibus aeque;</l>
                <l xml:id="d012l153" n="152">Vt non stellae omnes aequali lumine lucent,</l>
                <l xml:id="d012l154" n="153">Sed magis una alia, quanto haec perfectior illa est.</l>
                <l xml:id="d012l155" n="154">Vtque potest candela alias accendere plures,</l>
                <l xml:id="d012l156" n="155">Non tamen ipsa suum amittit minuitue nitorem;</l>
                <l xml:id="d012l157" n="156">Haud secus illa Dei lux inuiolata, nihilque</l>
                <l xml:id="d012l158" n="157">Decrescens, alios impertit lumine Diuos.</l>
                <l xml:id="d012l159" n="158">Verum aliquis nunc me dubitans fortasse rogabit,</l>
                <l xml:id="d012l160" n="159">An praeter lucem, quam diximus infinitam,</l>
                <l xml:id="d012l161" n="160">Quicquam aliud quoque sit, magni extra moenia mundi?</l>
                <l xml:id="d012l162" n="161">Sit licet indignum atque impar mortalibus ausis,</l>
                <l xml:id="d012l163" n="162">Ire tamen tentabo viam, qua nulla priorum</l>
                <l xml:id="d012l164" n="163">Hactenus apparent nobis vestigia vatum,</l>
                <l xml:id="d012l165" n="164">Thesaurosque Dei conabor pandere terris,</l>
                <l xml:id="d012l166" n="165">Si Deus ipse volet, solitoque fauore iuuabit.</l>
                <l xml:id="d012l167" n="166">Principio patrem rerum, autoremque fatendum est</l>
                <l xml:id="d012l168" n="167">Esse Deum atque ipso omne bonum pulchrumque creari.</l>
                <l xml:id="d012l169" n="168">Quin summum pulchrum atque bonum vere ipse vocatur.</l>
                <l xml:id="d012l170" n="169">Ergo ubicumque manet Deus, illic gloria secum</l>
                <l xml:id="d012l171" n="170">Stat sua et omne bonum ac pulchrum reperitur ibidem.</l>
                <l xml:id="d012l172" n="171">Quocirca quicquid tellus et pontus et aether</l>
                <l xml:id="d012l173" n="172">Pulchri habet atque boni, totum illud cernitur extra</l>
                <l xml:id="d012l174" n="173">Coelestes orbes, ubi summi est regia patris.</l>
                <l xml:id="d012l175" n="174">Et quanquam rebus non ulla in talibus insit</l>
                <l xml:id="d012l176" n="175">Materia, haud ideo tamen entia falsa putato.</l>
                <l xml:id="d012l177" n="176">Nam sunt vera magis, magis et perfecta magisque</l>
                <l xml:id="d012l178" n="177">Pulchra his, materiae quibus est data portio, rebus.</l>
                <l xml:id="d012l179" n="178">Forma etenim quaecumque ipsam se sustinet, absque</l>
                <l xml:id="d012l180" n="179">Materiae auxilio, longe est perfectior illa,</l>
                <l xml:id="d012l181" n="180">Quae sine materia per se consistere non quit.</l>
                <l xml:id="d012l182" n="181">Ergo illic formae rerum sine materia sunt</l>
                <l xml:id="d012l183" n="182">Perfectae ac purae, quas nec longaeua vetustas</l>
                <l xml:id="d012l184" n="183">Laedere, nec vis ulla potest dissoluere fati.</l>
                <l xml:id="d012l185" n="184">Plurima sunt illic etiam pulcherrima, quae non</l>
                <l xml:id="d012l186" n="185">Corporeo in mundo omnipotens natura creauit;</l>
                <l xml:id="d012l187" n="186">Ex quibus emanant felicia gaudia Diuis;</l>
                <l xml:id="d012l188" n="187">Gaudia quae nequeunt humana voce referri;</l>
                <l xml:id="d012l189" n="188">Gaudia quae nullo possunt amittier aeuo.</l>
                <l xml:id="d012l190" n="189">Has formas incorporeas diuina Platonis</l>
                <l xml:id="d012l191" n="190">Mens olim agnouit; quamuis turba inuida tanti</l>
                <l xml:id="d012l192" n="191">Scripta viri carpat risuque illudat amaro.</l>
                <l xml:id="d012l193" n="192">Sed cunctis non nosse datum est mysteria Diuum.</l>
                <l xml:id="d012l194" n="193">Pauci haec percipiunt, mundi quibus annuit autor,</l>
                <l xml:id="d012l195" n="194">Datque suum, ut possint speculari talia, lumen.</l>
                <l xml:id="d012l196" n="195">Postremo Diuum sunt illic millia tot, quot</l>
                <l xml:id="d012l197" n="196">Vel frondes habet omne nemus vel littus arenas,</l>
                <l xml:id="d012l198" n="197">Vel pisces Nereus, vel stellas maximus aether;</l>
                <l xml:id="d012l199" n="198">Immo horum numerus numero non clauditur ullo.</l>
                <l xml:id="d012l200" n="199">Nam cur finitos fecit Deus, infinitos</l>
                <l xml:id="d012l201" n="200">Si potuit facere? ut sua gloria latior esset?</l>
                <l xml:id="d012l202" n="201">Praesertim quum sit prorsus sine limite mundus,</l>
                <l xml:id="d012l203" n="202">Vt supra ostensum et stabili ratione probatum est.</l>
                <l xml:id="d012l204" n="203">Verum incorporei quum sint, omnique carentes</l>
                <l xml:id="d012l205" n="204">Materia, idcirco mutantur tempore nullo;</l>
                <l xml:id="d012l206" n="205">Non senio aegrescunt et nil patiuntur amari;</l>
                <l xml:id="d012l207" n="206">Non somno aut esca utuntur nullumque laborem</l>
                <l xml:id="d012l208" n="207">Norunt; perpetua est illis et laeta iuuentus,</l>
                <l xml:id="d012l209" n="208">Summaque libertas; nulli seruitur ab ullo;</l>
                <l xml:id="d012l210" n="209">Nec quisquam cogit nec quisquam cogitur; unum</l>
                <l xml:id="d012l211" n="210">Dumtaxat Dominum agnoscunt, Regemque Patremque</l>
                <l xml:id="d012l212" n="211">Communem cunctis; illum venerantur amantque,</l>
                <l xml:id="d012l213" n="212">Vltro illi adsistunt, parent ultro atque ministrant,</l>
                <l xml:id="d012l214" n="213">Gaudentes, eius laudes et facta canentes.</l>
                <l xml:id="d012l215" n="214">Quisque illi studet obsequio ac pietate placere.</l>
                <l xml:id="d012l216" n="215">Bella absunt; odio nullo inuidiaue laborant.</l>
                <l xml:id="d012l217" n="216">Pax aeterna viget; concordia maxima amorque</l>
                <l xml:id="d012l218" n="217">Mutuus est illis semper; nulla insidiarum</l>
                <l xml:id="d012l219" n="218">Suspicio nullusue dolus sentitur ab illis.</l>
                <l xml:id="d012l220" n="219">Denique totius pars illa est optima mundi;</l>
                <l xml:id="d012l221" n="220">Quique illic viuunt, sunt longe nobiliores,</l>
                <l xml:id="d012l222" n="221">Quam qui habitant coelum, et sacris versantur in astris.</l>
                <l xml:id="d012l223" n="222">Nam quanto inferior terraeque propinquior orbis</l>
                <l xml:id="d012l224" n="223">Quilibet est, tanto Diuos tenet ille minores</l>
                <l xml:id="d012l225" n="224">Atque minora bona, et tanto est quoque vilior idem.</l>
                <l xml:id="d012l226" n="225">Vnde ut qui supra coeli fastigia viuunt,</l>
                <l xml:id="d012l227" n="226">Sunt summe pulchri atque boni summeque beati;</l>
                <l xml:id="d012l228" n="227">Sic qui obscura habitant telluris viscera, summe</l>
                <l xml:id="d012l229" n="228">Turpes et praui et miseri inueniuntur, et illic</l>
                <l xml:id="d012l230" n="229">Non temere esse olim finxerunt Tartara vates,</l>
                <l xml:id="d012l231" n="230">Tartara, ubi scelerum mortales digna suorum</l>
                <l xml:id="d012l232" n="231">Praemia post mortem accipiunt, clausique tenebris</l>
                <l xml:id="d012l233" n="232">Aeternis frustra requiem pacemque requirunt.</l>
                <l xml:id="d012l234" n="233">Sed quid ego in ventos effundo haec verba, laborans</l>
                <l xml:id="d012l235" n="234">Incassum, et caecis cupiens ostendere lucem?</l>
                <l xml:id="d012l236" n="235">Vsque adeo genus humanum delirat, ut esse</l>
                <l xml:id="d012l237" n="236">Nequaquam credat superos infernaque regna.</l>
                <l xml:id="d012l238" n="237">Maxima pars ridet, si quis post funera dicat</l>
                <l xml:id="d012l239" n="238">Humanas superesse animas et viuere semper.</l>
                <l xml:id="d012l240" n="239">Hinc est quod solis inhiant noctesque diesque</l>
                <l xml:id="d012l241" n="240">Diuitiis; haec est illorum maxima cura,</l>
                <l xml:id="d012l242" n="241">Vt fiant prae aliis auro gemmisque potentes.</l>
                <l xml:id="d012l243" n="242">Aurum omnes utcumque volunt; spes omnis in auro est.</l>
                <l xml:id="d012l244" n="243">Hinc currit furiosa audax in praelia miles;</l>
                <l xml:id="d012l245" n="244">Hinc natis, vxore, domo, patriaque relictis</l>
                <l xml:id="d012l246" n="245">Mercator maris undisoni per caerula vectus</l>
                <l xml:id="d012l247" n="246">Veliuola pinu, extremas procedit ad oras.</l>
                <l xml:id="d012l248" n="247">Quisque dolis studet ac furtis, ut congerat aurum.</l>
                <l xml:id="d012l249" n="248">Aurum omnes cupiunt et amant; placet omnibus aurum.</l>
                <l xml:id="d012l250" n="249">Nec poenas metuunt ullas, ubi vita recessit.</l>
                <l xml:id="d012l251" n="250">O prorsus terreni homines, solaque figura</l>
                <l xml:id="d012l252" n="251">Discreti a brutis! solum cognoscitis aurum</l>
                <l xml:id="d012l253" n="252">Per quod nil differt a stulto vir sapiens, et</l>
                <l xml:id="d012l254" n="253">Quod plerumque malis sors improba donat abunde.</l>
                <l xml:id="d012l255" n="254">Discite nonnulla esse auro longe meliora,</l>
                <l xml:id="d012l256" n="255">Quae stultis prauisque Deus concedere non vult.</l>
                <l xml:id="d012l257" n="256">Hae sunt virtutes, pietas, prudentia, nec non</l>
                <l xml:id="d012l258" n="257">Iustitia et cunctis potior sapientia rebus.</l>
                <l xml:id="d012l259" n="258">Haec bona quisquis habet, deus est mortalis, et idem</l>
                <l xml:id="d012l260" n="259">Immortalis homo, felix post fata futurus.</l>
                <l xml:id="d012l261" n="260">At qui non habet, et vitiis sese inquinat atris,</l>
                <l xml:id="d012l262" n="261">Morte obita in tenebras praeceps rapietur auernas.</l>
                <l xml:id="d012l263" n="262">Haec non sunt nugae aut fabellae aut somnia; sed sunt</l>
                <l xml:id="d012l264" n="263">Vera quidem, immo etiam verissima. Credite caeci,</l>
                <l xml:id="d012l265" n="264">Credite; vae vobis, si non credetis! abibit</l>
                <l xml:id="d012l266" n="265">Nam cito vita et me verum dixisse scietis</l>
                <l xml:id="d012l267" n="266">Tunc demum, quum vos Plutonia regna tenebunt.</l>
                <l xml:id="d012l268" n="267">Ridetis nunc; sed risus vertetur amaras</l>
                <l xml:id="d012l269" n="268">In lacrimas, tristesque ferent haec gaudia poenas.</l>
                <l xml:id="d012l270" n="269">Tempus erit quum nudi, inopes miserique iacebunt,</l>
                <l xml:id="d012l271" n="270">Auxiliumque humili ac lacrimosa voce rogabunt</l>
                <l xml:id="d012l272" n="271">Multi, qui nunc diuitiis regnoque superbi,</l>
                <l xml:id="d012l273" n="272">Prae se despiciunt cunctos hominesque Deosque.</l>
                <l xml:id="d012l274" n="273">Vnde o vos, quibus est cordi iustumque piumque,</l>
                <l xml:id="d012l275" n="274">Sortiti meliorem animam, diuina propago,</l>
                <l xml:id="d012l276" n="275">Haec terrena instar nebulae fugientia, quae sors</l>
                <l xml:id="d012l277" n="276">Improba largiri stultis solet atque scelestis</l>
                <l xml:id="d012l278" n="277">Et quae post paucos annos mors omnibus aufert,</l>
                <l xml:id="d012l279" n="278">Ne multum curate, et spem ne ponite in illis.</l>
                <l xml:id="d012l280" n="279">Quaerite dumtaxat quantum vitae exigit usus.</l>
                <l xml:id="d012l281" n="280">Exiguum sat erit; contenti viuite paruo.</l>
                <l xml:id="d012l282" n="281">Sed sit vester amor coelum: coelestia totis</l>
                <l xml:id="d012l283" n="282">Viribus appetite: huc omnes intendite sensus;</l>
                <l xml:id="d012l284" n="283">In coelo sunt vera bona et durantia semper,</l>
                <l xml:id="d012l285" n="284">Quae nemo stultus, nemo sceleratus habebit.</l>
                <l xml:id="d012l286" n="285">In terris quaecumque placent sunt omnia nugae,</l>
                <l xml:id="d012l287" n="286">Quas stulti et terreni homines, pecudumque sodales</l>
                <l xml:id="d012l288" n="287">Optant in primis atque haec bona maxima censent;</l>
                <l xml:id="d012l289" n="288">Propter quae subeunt discrimina mille, cientque</l>
                <l xml:id="d012l290" n="289">Praelia et opponunt stultissima pectora morti.</l>
                <l xml:id="d012l291" n="290">His sese extollunt. Scarabei stercore gaudent,</l>
                <l xml:id="d012l292" n="291">Vilia delectant viles, et turpia turpes.</l>
                <l xml:id="d012l293" n="292">Terrenis igitur terrena haec linquite; porci</l>
                <l xml:id="d012l294" n="293">Laetentur coeno; placeant coelestia vobis.</l>
                <l xml:id="d012l295" n="294">Magna decent magnos; sunt fortia fortibus apta.</l>
                <l xml:id="d012l296" n="295">Terra breue hospitium est; patriam Deus aethere vestram</l>
                <l xml:id="d012l297" n="296">Constituit; patrias optate reuisere sedes.</l>
                <l xml:id="d012l298" n="297">Vt quum corporeo egressi de carcere edendos</l>
                <l xml:id="d012l299" n="298">Liqueretis canibus vestros aut vermibus artus,</l>
                <l xml:id="d012l300" n="299">Illic possitis felices viuere semper,</l>
                <l xml:id="d012l301" n="300">Exempti a carne immunda, membrisque caducis;</l>
                <l xml:id="d012l302" n="301">In quibus inclusi, multos fortasse labores,</l>
                <l xml:id="d012l303" n="302">Et multos morbos et tristia multa tulistis,</l>
                <l xml:id="d012l304" n="303">In mortis regno et lacrimarum valle manentes.</l>
                <l xml:id="d012l305" n="304">Nomine enim tali digna est haec terra vocari,</l>
                <l xml:id="d012l306" n="305">Quae mundi stabulum et genitrix altrixque malorum est;</l>
                <l xml:id="d012l307" n="306">Regnat ubi insanus daemon, scelerum pater et rex.</l>
                <l xml:id="d012l308" n="307">Propterea memores mortis vos esse frequenter</l>
                <l xml:id="d012l309" n="308">Conuenit, et versare animo quam proxima sit mors</l>
                <l xml:id="d012l310" n="309">Semper et immineat teloque minetur adunco,</l>
                <l xml:id="d012l311" n="310">Quam de improuiso inuadat quam saepe iuuentam</l>
                <l xml:id="d012l312" n="311">Occupet, et pulchros importuna auferat annos.</l>
                <l xml:id="d012l313" n="312">O fragilis nimium, innumerisque obnoxia vita</l>
                <l xml:id="d012l314" n="313">Casibus, o nimium breuis atque incerta, recedens</l>
                <l xml:id="d012l315" n="314">Fumi instar? nunc hic moritur, nunc ille; hodie tu,</l>
                <l xml:id="d012l316" n="315">Cras ego; sic demum paulatim extinguimur omnes,</l>
                <l xml:id="d012l317" n="316">Non secus ac pecudes, lanius quas seruat ouili</l>
                <l xml:id="d012l318" n="317">Mactandas, nunc has ferro, nunc percutit illas,</l>
                <l xml:id="d012l319" n="318">Cras alias, post cras alias; sic denique cunctas</l>
                <l xml:id="d012l320" n="319">Dilaniat, donec caulae reddantur inanes.</l>
                <l xml:id="d012l321" n="320">Hanc igitur fragilem vitam contemnite, cuius</l>
                <l xml:id="d012l322" n="321">Principium est fletus, medium labor et dolor, at mors</l>
                <l xml:id="d012l323" n="322">Finis. Quis talem vitam nisi stultus amabit?</l>
                <l xml:id="d012l324" n="323">Vitam aliam sperate, aliam affectate, ubi nullus</l>
                <l xml:id="d012l325" n="324">Est fletus, nullus labor accidit aut dolor aut mors.</l>
                <l xml:id="d012l326" n="325">Nempe haec vos manet; haec dabitur post funera vobis,</l>
                <l xml:id="d012l327" n="326">Qui vitia odistis, sancteque Deum coluistis,</l>
                <l xml:id="d012l328" n="327">Nec vestram in rebus terrenis spem posuistis;</l>
                <l xml:id="d012l329" n="328">Sed casti, innocui, veri, purique fuistis.</l>
                <l xml:id="d012l330" n="329">Forte aliqui ex his qui credunt intra aethera et extra</l>
                <l xml:id="d012l331" n="330">Esse Deos, vellent artem quoque discere (si qua est)</l>
                <l xml:id="d012l332" n="331">Per quam illos possent affari illosque videre.</l>
                <l xml:id="d012l333" n="332">O quam sublime hoc et quam mirabile donum est!</l>
                <l xml:id="d012l334" n="333">Quo nihil in terris homini contingere maius</l>
                <l xml:id="d012l335" n="334">Posse puto. At pauci tanto dignantur honore.</l>
                <l xml:id="d012l336" n="335">Nam cum daemonibus multi fortasse loquuntur;</l>
                <l xml:id="d012l337" n="336">Quos facile alliciunt precibus sacrisque peractis,</l>
                <l xml:id="d012l338" n="337">Quum procul a terris non sint, et in aere viuant,</l>
                <l xml:id="d012l339" n="338">Atque hominum coetus videant adeantque frequenter;</l>
                <l xml:id="d012l340" n="339">Immo ultro apparent multis, ultroque ministrant;</l>
                <l xml:id="d012l341" n="340">Et iuuenum magno interdum capiuntur amore.</l>
                <l xml:id="d012l342" n="341">Dii vero aetherei terras odere hominumque</l>
                <l xml:id="d012l343" n="342">Res dedignantur cognoscere, et impia facta</l>
                <l xml:id="d012l344" n="343">Ipsorum detestantur renuuntque videre;</l>
                <l xml:id="d012l345" n="344">Quippe quibus bene compertum est quam stulta et iniqua</l>
                <l xml:id="d012l346" n="345">Sit natura hominum, quam fallax, perfida et audax,</l>
                <l xml:id="d012l347" n="346">Contemptrix, spretrix, blasphematrixque Deorum.</l>
                <l xml:id="d012l348" n="347">Quare compellare ipsos et cernere coram,</l>
                <l xml:id="d012l349" n="348">Difficilis nimium labor est et gratia rara;</l>
                <l xml:id="d012l350" n="349">Quandoquidem occludunt humanis vocibus aures,</l>
                <l xml:id="d012l351" n="350">Auertuntque oculos ab eorum muneribus, qui</l>
                <l xml:id="d012l352" n="351">Postquam se furtis ditarunt atque rapinis,</l>
                <l xml:id="d012l353" n="352">Particulam exiguam rerum non iure suarum</l>
                <l xml:id="d012l354" n="353">Addicunt templis, coelum venale putantes.</l>
                <l xml:id="d012l355" n="354">O bipedes asini, Diuos censetis auaros?</l>
                <l xml:id="d012l356" n="355">Et gemmas cupere et fuluo laetarier auro?</l>
                <l xml:id="d012l357" n="356">Aut vestri auxilii vestrique fauoris egere?</l>
                <l xml:id="d012l358" n="357">More hominum donis corrumpi creditis illos?</l>
                <l xml:id="d012l359" n="358">Non corrumpuntur pretio nec munera curant,</l>
                <l xml:id="d012l360" n="359">Quum sint felices atque omni ex parte beati;</l>
                <l xml:id="d012l361" n="360">Quum sua sint quaecumque tenent, tellus, mare et aether,</l>
                <l xml:id="d012l362" n="361">Quomodo quae sua sunt Diuis donare potestis?</l>
                <l xml:id="d012l363" n="362">Nonne ipsi potius donant haec omnia vobis?</l>
                <l xml:id="d012l364" n="363">Ergo quum precibus flecti donisque recusent,</l>
                <l xml:id="d012l365" n="364">Ardua res nimis est illis praesentibus uti.</l>
                <l xml:id="d012l366" n="365">Ardua sed quanquam res est, tamen aggrediemur;</l>
                <l xml:id="d012l367" n="366">Et quid in hoc valeant vires nostrae experiemur.</l>
                <l xml:id="d012l368" n="367">Principio causas, quibus ipsis gratificari</l>
                <l xml:id="d012l369" n="368">Possimus superis, inuestigare necesse est;</l>
                <l xml:id="d012l370" n="369">Nam neque diuitiis neque nobilitate mouentur,</l>
                <l xml:id="d012l371" n="370">Non regno imperioue ullo clarisue triumphis;</l>
                <l xml:id="d012l372" n="371">Nec curant, si quis forma vel robore praestet.</l>
                <l xml:id="d012l373" n="372">Talia contemnunt prorsus; nec talia propter</l>
                <l xml:id="d012l374" n="373">Audire aut saltem dignantur cernere quemquam.</l>
                <l xml:id="d012l375" n="374">Vnde alia est quaerenda via, ut mereamur eorum</l>
                <l xml:id="d012l376" n="375">Conspectu alloquioque frui. Mea carmina forsan</l>
                <l xml:id="d012l377" n="376">Hanc monstrare viam poterunt artemque docere;</l>
                <l xml:id="d012l378" n="377">Si modo tam pulchris aspirant numina coeptis.</l>
                <l xml:id="d012l379" n="378">Prima est mundicies animique et corporis, ob quam</l>
                <l xml:id="d012l380" n="379">Diis homo sit gratus Diuumque meretur amorem;</l>
                <l xml:id="d012l381" n="380">Quippe omne immundum odere et vehementer abhorrent;</l>
                <l xml:id="d012l382" n="381">Vsque adeo ipsorum pulcherrima et optima vita est.</l>
                <l xml:id="d012l383" n="382">Quare danda opera in primis, ut simus ad unguem</l>
                <l xml:id="d012l384" n="383">Purgati, nitidi, puri et sine sordibus ullis,</l>
                <l xml:id="d012l385" n="384">Veste atra exuti et niueo candore decori.</l>
                <l xml:id="d012l386" n="385">Candida conueniunt superis, at manibus atra.</l>
                <l xml:id="d012l387" n="386">Difficile hoc fateor; nam quis sine crimine vitam</l>
                <l xml:id="d012l388" n="387">Ducit? quis macula mundus reperitur ab omni?</l>
                <l xml:id="d012l389" n="388">Cuique suum impressit vitium natura, nihilque est</l>
                <l xml:id="d012l390" n="389">Tam pulchrum in terris, aliqua quin labe notetur.</l>
                <l xml:id="d012l391" n="390">Sunt quaedam peccata tamen, tam friuola, tamque</l>
                <l xml:id="d012l392" n="391">Exigua, ut prope nil offendant lumina Diuum;</l>
                <l xml:id="d012l393" n="392">Vnde his non indignantur. Nam talia non sunt</l>
                <l xml:id="d012l394" n="393">Vlcera, sed tanquam specioso in corpore naeui,</l>
                <l xml:id="d012l395" n="394">Queis facile indulgent veniam pia numina, quando</l>
                <l xml:id="d012l396" n="395">Norunt quam infirma et fragilis natura hominum sit.</l>
                <l xml:id="d012l397" n="396">At noxis grauibus valde offenduntur et omnes</l>
                <l xml:id="d012l398" n="397">Oderunt, spernunt, detestanturque scelestos;</l>
                <l xml:id="d012l399" n="398">Nec tales audire volunt, nisi se prius ipsi</l>
                <l xml:id="d012l400" n="399">Mundarint, multis lacrimis peccata lauantes,</l>
                <l xml:id="d012l401" n="400">Abstulerintque atras maculas candore reducto,</l>
                <l xml:id="d012l402" n="401">Et veniam precibusque piis animique dolore</l>
                <l xml:id="d012l403" n="402">Quaesierint, iterum virtutis calle reperto,</l>
                <l xml:id="d012l404" n="403">Et veterem exuerint pellem, ceu tempore verno</l>
                <l xml:id="d012l405" n="404">Antiquas solet exuuias deponere serpens,</l>
                <l xml:id="d012l406" n="405">Qui renouatus abit, spolio inter saxa relicto,</l>
                <l xml:id="d012l407" n="406">Et caput in coelum attollens, animoque superbus</l>
                <l xml:id="d012l408" n="407">Ingeminat trifidis horrentia sibila linguis.</l>
                <l xml:id="d012l409" n="408">Sic Dii placantur; sic se, quum rite vocantur,</l>
                <l xml:id="d012l410" n="409">Ostendunt, et sic nobis oracula dantur.</l>
                <l xml:id="d012l411" n="410">Est aliud tamen addendum, niueoque colori</l>
                <l xml:id="d012l412" n="411">Iungendus roseus. Facies pulcherrima tunc est,</l>
                <l xml:id="d012l413" n="412">Quum porphyriaco variantur candida rubro.</l>
                <l xml:id="d012l414" n="413">Quid color hic roseus sibi vult? designat amorem;</l>
                <l xml:id="d012l415" n="414">Quippe amor est igni similis, flammasque rubentes</l>
                <l xml:id="d012l416" n="415">Ignis habere solet; color et calor exit ab illo.</l>
                <l xml:id="d012l417" n="416">Ergo opus est, praeter iam dicta, ut numina amemus</l>
                <l xml:id="d012l418" n="417">Vaementer; nam quisquis amat fit dignus amari.</l>
                <l xml:id="d012l419" n="418">Quisquis amat superos et pure viuit, ab illis</l>
                <l xml:id="d012l420" n="419">Non poterit sperni, et fructu potietur amoris;</l>
                <l xml:id="d012l421" n="420">Quodque petet tandem accipiet fietque beatus.</l>
                <l xml:id="d012l422" n="421">Sed quis amat superos? an qui desiderat huius</l>
                <l xml:id="d012l423" n="422">Corporis illecebras et turpia gaudia quaerit?</l>
                <l xml:id="d012l424" n="423">An qui in deliciis volucres habet, et canibus rem</l>
                <l xml:id="d012l425" n="424">Insanus patriam vel equis oblimat alendis?</l>
                <l xml:id="d012l426" n="425">An qui omni studio fumosos ambit honores,</l>
                <l xml:id="d012l427" n="426">Histrio fortunae et residens in culmine bubo?</l>
                <l xml:id="d012l428" n="427">An qui in diuitiis cor fixit et omnibus illas</l>
                <l xml:id="d012l429" n="428">Artibus agglomerat, quas numinis instar adorat?</l>
                <l xml:id="d012l430" n="429">Credite; qui terrena volunt, coelestia nolunt.</l>
                <l xml:id="d012l431" n="430">Nemo potest dominis recte seruire duobus.</l>
                <l xml:id="d012l432" n="431">Candida quisquis amat contemnat nigra necesse est.</l>
                <l xml:id="d012l433" n="432">Tristatur tenebris qui solis lumine gaudet;</l>
                <l xml:id="d012l434" n="433">Et cui dulce placet, non delectatur amaro;</l>
                <l xml:id="d012l435" n="434">Qui ad terram accedit, coelum fugit; aethera amare</l>
                <l xml:id="d012l436" n="435">Nemo potest, nisi sit terreno exutus amore.</l>
                <l xml:id="d012l437" n="436">Sed pauci, heu nimium pauci, contemnere possunt</l>
                <l xml:id="d012l438" n="437">Haec terrena, alisque animi se attollere coelo.</l>
                <l xml:id="d012l439" n="438">Cur? quia difficile est. Fateor; sed praemia magna</l>
                <l xml:id="d012l440" n="439">Efficiunt facilem atque leuem quemcumque laborem.</l>
                <l xml:id="d012l441" n="440">Quid maius quam praesentes agnoscere Diuos,</l>
                <l xml:id="d012l442" n="441">Cernere et affari? nempe haec est maxima merces</l>
                <l xml:id="d012l443" n="442">Propter quam nil debemus non ferre libenter.</l>
                <l xml:id="d012l444" n="443">Ignaui vellent lucrari et scalpere ventrem.</l>
                <l xml:id="d012l445" n="444">Difficile est virtutis iter; tamen impiger illam</l>
                <l xml:id="d012l446" n="445">"Assequitur, nec non, pretium virtutis, honorem.</l>
                <l xml:id="d012l447" n="446">Strenuus accipiet speciosa epinicia miles.</l>
                <l xml:id="d012l448" n="447">Ignauus vero ac timidus sine laude iacebit.</l>
                <l xml:id="d012l449" n="448">Ergo laborandum est totis conatibus, ut nos</l>
                <l xml:id="d012l450" n="449">Aspiciant et ament superi; tunc omnia nobis</l>
                <l xml:id="d012l451" n="450">Prospera succedent viuis ac morte solutis.</l>
                <l xml:id="d012l452" n="451">Quid tanti facimus terram, quam linquere oportet</l>
                <l xml:id="d012l453" n="452">Momento exiguo? caeci fugitiua putamus</l>
                <l xml:id="d012l454" n="453">Aeternis potiora bonis; quae insania nostra est?</l>
                <l xml:id="d012l455" n="454">Postremo reliquum est ut crebris supplicibusque</l>
                <l xml:id="d012l456" n="455">Insistat precibus qui vult commercia Diuum.</l>
                <l xml:id="d012l457" n="456">Non satis est petiisse semel; multumque diuque</l>
                <l xml:id="d012l458" n="457">Orandum est, donec longo post tempore victor</l>
                <l xml:id="d012l459" n="458">Ac voti compos diuina luce fruatur.</l>
                <l xml:id="d012l460" n="459">Non annosa uno quercus deciditur ictu;</l>
                <l xml:id="d012l461" n="460">Non stilla una cauat marmor; neque protinus uno est</l>
                <l xml:id="d012l462" n="461">Condita Roma die. Segetes, animalia, siluae</l>
                <l xml:id="d012l463" n="462">Paulatim fiunt, longoque augentur ab aeuo.</l>
                <l xml:id="d012l464" n="463">Tu tantum tamque insigne ac mirabile credis</l>
                <l xml:id="d012l465" n="464">Posse opus extemplo fieri minimoque labore?</l>
                <l xml:id="d012l466" n="465">Non sic ad magnos facile est accedere Reges</l>
                <l xml:id="d012l467" n="466">Et compellare et coram auscultare vicissim.</l>
                <l xml:id="d012l468" n="467">Nonne Deos longe meliores Regibus esse</l>
                <l xml:id="d012l469" n="468">Censes? cur igitur venient, nisi saepe vocentur,</l>
                <l xml:id="d012l470" n="469">Et nisi suppliciter dominorum more rogentur?</l>
                <l xml:id="d012l471" n="470">Quocirca nos ne pigeat bis terque quaterque</l>
                <l xml:id="d012l472" n="471">Quaque die ingeminare preces, superosque rogare,</l>
                <l xml:id="d012l473" n="472">Vt se dignentur quandoque ostendere nobis,</l>
                <l xml:id="d012l474" n="473">Alloquioque suo nos multa arcana docere.</l>
                <l xml:id="d012l475" n="474">Hoc si fecerimus, venient, mihi credite, tandem,</l>
                <l xml:id="d012l476" n="475">Nosque suo aduentu misera hac in carne beabunt,</l>
                <l xml:id="d012l477" n="476">Et mox in coelo secum sine fine tenebunt,</l>
                <l xml:id="d012l478" n="477">Est ubi vera salus et felicissima vita.</l>
                <l xml:id="d012l479" n="478">Tunc ire ad mundum archetypum saepe atque redire</l>
                <l xml:id="d012l480" n="479">Cunctarumque patrem rerum spectare licebit,</l>
                <l xml:id="d012l481" n="480">Quo melius nihil esse potest, neque pulchrius usquam,</l>
                <l xml:id="d012l482" n="481">Qui cuiusque boni ac pulchri fons, autor, origo est.</l>
                <l xml:id="d012l483" n="482">Multi autem non posse putant contingere, ut ulli</l>
                <l xml:id="d012l484" n="483">In terris posito Diui apparere, loquiue</l>
                <l xml:id="d012l485" n="484">Dignentur; meque arbitrantur fingere nugas.</l>
                <l xml:id="d012l486" n="485">His facile ignosco. Neque enim dedit omnibus unum</l>
                <l xml:id="d012l487" n="486">Natura ingenium; quidam coelestia semper</l>
                <l xml:id="d012l488" n="487">Mente agitant, semperque aliquid sublime reuoluunt.</l>
                <l xml:id="d012l489" n="488">Nonnulli tantum quae sunt mediocria curant,</l>
                <l xml:id="d012l490" n="489">Nec procul a terris multum se attollere gaudent.</l>
                <l xml:id="d012l491" n="490">Innumeri tellure iacent, nec surgere possunt</l>
                <l xml:id="d012l492" n="491">Omnino, totoque animo tellure morantur;</l>
                <l xml:id="d012l493" n="492">Non secus ac volucres spatiantur in aere quaedam</l>
                <l xml:id="d012l494" n="493">Sublimi et leuibus pennis altissima tranant;</l>
                <l xml:id="d012l495" n="494">Nonnullae medias percurrunt aeris oras,</l>
                <l xml:id="d012l496" n="495">Nec multum sublime volant; pars caetera in imo</l>
                <l xml:id="d012l497" n="496">Versatur spatio et terris vicina frequentat.</l>
                <l xml:id="d012l498" n="497">Quare non mirum est si nostris credere dictis</l>
                <l xml:id="d012l499" n="498">Turba nequit; siquidem turbae crassissima mens est;</l>
                <l xml:id="d012l500" n="499">Vera tamen sunt quae dixi; nam quomodo quisquam</l>
                <l xml:id="d012l501" n="500">Montibus in frigidis inter deserta manere</l>
                <l xml:id="d012l502" n="501">Solus sponte sua et tam duram ducere vitam</l>
                <l xml:id="d012l503" n="502">Posset? nempe breui rueret, nisi quis Deus illum</l>
                <l xml:id="d012l504" n="503">Consolans blande, tanto maerore leuaret.</l>
                <l xml:id="d012l505" n="504">Credite, qui loca sola colit desertaque, vitans</l>
                <l xml:id="d012l506" n="505">Humanos coetus, aut prorsus desipit aut est</l>
                <l xml:id="d012l507" n="506">Plus homine et crebro fruitur sermone Deorum.</l>
                <l xml:id="d012l508" n="507">Hoc pacto priscos olim vixisse prophetas</l>
                <l xml:id="d012l509" n="508">Fama refert; multos etiam post funera Christi,</l>
                <l xml:id="d012l510" n="509">Quos sanctos dixere patres; et tempore nostro</l>
                <l xml:id="d012l511" n="510">Complures tali funguntur munere vitae.</l>
                <l xml:id="d012l512" n="511">Hos tu homines, cum prudenter sciteque loquantur,</l>
                <l xml:id="d012l513" n="512">Cum faciant miranda et cum ventura recludant,</l>
                <l xml:id="d012l514" n="513">Deliros, hebetes, contemnendosque putabis?</l>
                <l xml:id="d012l515" n="514">An magis afflatos diuino numine credes?</l>
                <l xml:id="d012l516" n="515">Praeterea multos Ecclesia sancta fuisse</l>
                <l xml:id="d012l517" n="516">Affirmat, qui saepe Deos videre beatos.</l>
                <l xml:id="d012l518" n="517">Credere cur nolim, cum sancta Ecclesia dicat?</l>
                <l xml:id="d012l519" n="518">Non sunt nugae igitur, sed consentanea vero,</l>
                <l xml:id="d012l520" n="519">Posse hominem affari Diuos coram atque videre;</l>
                <l xml:id="d012l521" n="520">Quod reor esse bonum summum finemque bonorum</l>
                <l xml:id="d012l522" n="521">Cunctorum quaecumque homini contingere possunt,</l>
                <l xml:id="d012l523" n="522">Donec praesentis vitae freta turbida sulcat,</l>
                <l xml:id="d012l524" n="523">Cum vero elapsus mortali carcere abibit</l>
                <l xml:id="d012l525" n="524">Spiritus, abducens secum haec tria, quae sibi semper</l>
                <l xml:id="d012l526" n="525">Sunt propria, mentem, sensum, motum, aetheris oras</l>
                <l xml:id="d012l527" n="526">Exultans petet et felix perfecte erit illic;</l>
                <l xml:id="d012l528" n="527">Quippe habitans cum Diis, Deus efficietur et ipse.</l>
                <l xml:id="d012l529" n="528">O coelum immensum! o pulcherrima regia Diuum!</l>
                <l xml:id="d012l530" n="529">Quam pura es, quam perspicua et mirabilis, et quot</l>
                <l xml:id="d012l531" n="530">Vndique sideribus variis ornata renides,</l>
                <l xml:id="d012l532" n="531">Regia cunctarum plenissima deliciarum!</l>
                <l xml:id="d012l533" n="532">Nam si tot pulchris et gratis rebus abundat</l>
                <l xml:id="d012l534" n="533">Terra, hominum locus ac pecudum, vilissima mundi</l>
                <l xml:id="d012l535" n="534">Portio; quid de te censendum, stant ubi sancti</l>
                <l xml:id="d012l536" n="535">Coelicolae, rerum domini, regesque beati?</l>
                <l xml:id="d012l537" n="536">O utinam, postquam mea tristia fila sorores</l>
                <l xml:id="d012l538" n="537">Lanificae implerint, liceat mihi, corporis huius</l>
                <l xml:id="d012l539" n="538">Exempto latebris, illuc accedere et illis</l>
                <l xml:id="d012l540" n="539">Deliciis tam mirandis sine fine potiri?</l>
                <l xml:id="d012l541" n="540">Iamque ego Zodiaci, diuino munere, nostri</l>
                <l xml:id="d012l542" n="541">Sidera librorum numero duodena peregi,</l>
                <l xml:id="d012l543" n="542">Longum opus et longo studio longoque labore</l>
                <l xml:id="d012l544" n="543">Confectum tandem atque extremo limite clausum.</l>
                <l xml:id="d012l545" n="544">Quas tibi agam grates, o mundi maxime Princeps,</l>
                <l xml:id="d012l546" n="545">Qui me iussisti tam pulchra et grandia coepta</l>
                <l xml:id="d012l547" n="546">Audere, audentique animum viresque dedisti?</l>
                <l xml:id="d012l548" n="547">Gloria lausque tua est. Si quid mea pagina pulchri</l>
                <l xml:id="d012l549" n="548">Continet atque boni; pulchrum namque omne bonumque</l>
                <l xml:id="d012l550" n="549">Ex te oritur; tu principium finisque fuisti</l>
                <l xml:id="d012l551" n="550">Tanti operis, tu rexisti mentemque manumque.</l>
                <l xml:id="d012l552" n="551">Gratulor ergo tibi soli; tuus est honor omnis.</l>
                <l xml:id="d012l553" n="552">Si qua tamen mihi debetur mercedula, posco</l>
                <l xml:id="d012l554" n="553">Te, Deus, hoc, ut (quando aderit meta ultima vitae,</l>
                <l xml:id="d012l555" n="554">Vitae, quam noctis per inania somnia duco,</l>
                <l xml:id="d012l556" n="555">Quam redeunte die varius labor urget et angit,</l>
                <l xml:id="d012l557" n="556">Vitae, quam nemo sapiens non nouit amaram)</l>
                <l xml:id="d012l558" n="557">Parcere digneris misero mihi, crimina delens</l>
                <l xml:id="d012l559" n="558">Omnia quae admisi heu! mentis caligine caeca;</l>
                <l xml:id="d012l560" n="559">Atque animam patiare meam requiescere coelo.</l>
                <l xml:id="d012l561" n="560">Tu liber interea diuersa per oppida curre,</l>
                <l xml:id="d012l562" n="561">Inuidiam subiture grauem; nam multus ubique</l>
                <l xml:id="d012l563" n="562">Oblatrator erit, cuius lacerabere morsu.</l>
                <l xml:id="d012l564" n="563">Non deerunt certe, qui, cum nil edere possint</l>
                <l xml:id="d012l565" n="564">Dignum laude, tamen gaudent maledicere semper,</l>
                <l xml:id="d012l566" n="565">Carpendisque aliis famam venantur inanem.</l>
                <l xml:id="d012l567" n="566">Hos tu liuidulos catulos, orisque maligni,</l>
                <l xml:id="d012l568" n="567">Exosus refuge, et doctos inquire bonosque,</l>
                <l xml:id="d012l569" n="568">Qui pauci sunt; sed paucis potes esse beatus.</l>
                <l xml:id="d012l570" n="569">Nimirum pauca in terris Deus optima gignit.</l>
                <l xml:id="d012l571" n="570">Hos reuerenter adi, et merces his exere nostras;</l>
                <l xml:id="d012l572" n="571">Quas si laudarint, satis est. Quid caetera dicat</l>
                <l xml:id="d012l573" n="572">Turba, parum cura et vulgi conuicia ride.</l>
                <l xml:id="d012l574" n="573">Iudicium vulgi insulsum, imbecillaque mens est.</l>
                <l xml:id="d012l575" n="574">Stulta placent stultis; obsonia quisque palato</l>
                <l xml:id="d012l576" n="575">Digna suo quaerit. Non omnibus una voluptas.</l>
                <l xml:id="d012l577" n="576">Sed docti atque boni quae sunt pia, vera et honesta</l>
                <l xml:id="d012l578" n="577">Auscultant, auideque legunt, discuntque libenter.</l>
                <l xml:id="d012l579" n="578">Hic cibus illorum est, haec consolatio mentis.</l>
                <l xml:id="d012l580" n="579">Talibus ergo viris (nisi me praesagia fallunt)</l>
                <l xml:id="d012l581" n="580">Gratus eris, vultuque hilari spectabere ab illis.</l>
                <l xml:id="d012l582" n="581">Vade igitur felix liber et longissima viue</l>
                <l xml:id="d012l583" n="582">Tempora; quumque meos tellus obduxerit artus,</l>
                <l xml:id="d012l584" n="583">Tu varios populos diuersaque regna superstes</l>
                <l xml:id="d012l585" n="584">Quaere, studeque meum late diffundere nomen.</l>
            </div1>
        </body>
    </text>
</TEI>
