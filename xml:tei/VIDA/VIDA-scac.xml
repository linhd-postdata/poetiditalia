<?xml version="1.0" encoding="UTF-8"?>
<TEI xmlns:xsi="http://www.w3.org/2001/XMLSchema-instance" xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title xml:id="VIDA-scac">
                    <title>scacchia ludus</title>
                    <title type="short">scacchia ludus</title>
                    <abbr>lud.</abbr>
                    <bibl>J. J. I. Hoffmann, W. Ludwig, 1979</bibl>
                </title>
                <author xml:id="VIDA" n="259.000">
                    <name>Vida, Marco Girolamo</name>
                    <date>Cremona fere 1485 - Alba 1566</date>
                    <date ana="115">La prima metà del Cinquecento (1494 - 1550)|Humanists of the XVI<sup>th</sup> century (1494 - 1550)</date>
                    <persName>Marco Girolamo Vida</persName>
                    <abbr>VIDA</abbr>
                </author>
                <respStmt>
                    <resp>Reference basis text</resp>
                    <name>J. J. I. Hoffmann, W. Ludwig, 1979</name>
                </respStmt>
            </titleStmt>
            <extent>
                <measure unit="words" quantity="4272">4272</measure>
            </extent>
            <publicationStmt>
                <publisher>
                    <ref target="http://www.mqdq.it">Musisque Deoque</ref>
                </publisher>
                <pubPlace>
                    <placeName>Venezia</placeName>, <country>ITALY</country>
                </pubPlace>
                <date when="2020-01-01">01/01/2020</date>
                <availability>
                    <p>Copyright 2020 - MQDQ Project</p>
                    <licence target="http://creativecommons.org/licenses/by-sa/4.0">
                        Distributed under a Creative Commons Attribution-ShareAlike 4.0 Unported License
                    </licence>
                </availability>
            </publicationStmt>
            <seriesStmt>
                <title>Poeti d'Italia in lingua Poeti d’Italia tra Medioevo e Rinascimento
                    Italian Poetry in Latin 13th-16th centuries</title>
                <respStmt>
                    <resp key="PDI">First developer of encoded collection</resp>
                    <persName>Luigi Tessarolo</persName>
                </respStmt>
                <respStmt>
                    <resp key="PDI">Principal investigator of collection</resp>
                    <persName>Paolo Mastandrea</persName>
                    <orgName>Università Ca' Foscari, Venezia</orgName>
                </respStmt>
                <respStmt>
                    <resp key="PDI">PRIN 1999 - PRIN 2001: Italian Research Project funded by Miur</resp>
                    <persName>Manlio Pastore Stocchi</persName>
                    <orgName>Università di Padova</orgName>
                    <persName>Roberta Cervani</persName>
                    <orgName>Università di Trieste</orgName>
                    <persName>Alberto Cavarzere</persName>
                    <orgName>Università di Verona</orgName>
                </respStmt>
                <respStmt>
                    <resp key="PDI">Text's metrical mark-up</resp>
                    <name>Andrea Bacianini</name>
                    <name>Costantino Moro</name>
                </respStmt>
                <respStmt>
                    <resp key="PDI" from="2020-09-01">Maintenance</resp>
                    <orgName>
                       <name>Venice Centre for Digital and Public Humanities (VeDPH) - Department of Humanities - Ca' Foscari University of Venice</name>
                       <email>vedph_at_unive_dot_it</email>
                    </orgName>
                </respStmt>
            </seriesStmt>
            <sourceDesc>
                <bibl>J. J. I. Hoffmann, W. Ludwig, 1979</bibl>
            </sourceDesc>
        </fileDesc>
        <encodingDesc>
            <projectDesc>
                <p>TEI-conformant markup, version P5, MQDQ profile</p>
            </projectDesc>
            <metDecl xml:id="md" type="met">
                <metSym value="H">Esametri / Hexameters</metSym>
                <metSym value="E">Distici elegiaci / Elegiac couplets</metSym>
                <metSym value="h">Esametro / Hexameter</metSym><!-- in elegiac couplets -->
                <metSym value="P">Pentametri / Pentameters</metSym>
                <metSym value="p">Pentametro / Pentameter</metSym><!-- in elegiac couplets -->
                <metSym value="A">Adonii / Adonians</metSym>
                <metSym value="a">Adonio / Adonian</metSym><!-- in sapphic stanzas -->
                <metSym value="Y">Anapesti / Anapaests</metSym>
                <metSym value="N">Versi arcaici / Archaic verses</metSym><!-- verses of archaic poetry (saturni, cretici, bacchei, reiziani etc.)-->
                <metSym value="S">Saffici / Sapphics</metSym><!-- without strophic structure -->
                <metSym value="S1">Strofe saffiche / Sapphic stanzas</metSym><!-- with adonian in the fourth position: pattern SSSA -->
                <metSym value="S2">Strofe saffiche ampliate / Expanded sapphic stanzas</metSym><!-- with adonian not in the fourth position -->
                <metSym value="L">Alcaici / Alcaics</metSym><!-- without strophic structure -->
                <metSym value="L1">Strofe alcaiche / Alcaic stanzas</metSym>
                <metSym value="D">Asclepiadei / Asclepiadeans</metSym><!-- without strophic structure -->
                <metSym value="D2">Strofe asclepiadee seconde / Second asclepiadean stanzas</metSym><!-- pattern DDDO -->
                <metSym value="D3">Strofe asclepiadee terze / Third asclepiadean stanzas</metSym><!-- pattern DDOO -->
                <metSym value="C">Archilochei / Archilocheans</metSym>
                <metSym value="F">Endecasillabi falecii / Phalecian hendecasyllables</metSym>
                <metSym value="O">Altri eolici / Other aeolics</metSym>
                <metSym value="I">Ionici / Ionics</metSym>
                <metSym value="G">Giambici / Iambic metres</metSym>
                <metSym value="G1">Trimetri-Dimetri giambici / Iambic trimeter-dimeter</metSym>
                <metSym value="T">Trocaici / Trochaic metres</metSym>
                <metSym value="R">Ritmi / Rhythmic verses</metSym>
                <metSym value="V">Altri metri / Other metres</metSym>
                <metSym value="K">Commatici / ?</metSym>
                <metSym value="W">Verso corrotto / Corrupt verse</metSym>
                <metSym value="X">Linea non metrica / Extra-text</metSym>
            </metDecl>
        </encodingDesc>
        <profileDesc>
            <langUsage>
                <language ident="lat">Latin</language>
            </langUsage>
            <textClass>
                <keywords>
                    <term type="form">poetry</term>
                    <term type="source">literary</term>
                    <term type="meter">Hexameters</term>
                </keywords>
            </textClass>
            <creation>
                <idno>1.00</idno>
                <date>1559</date>
            </creation>
        </profileDesc>
    </teiHeader>
    <text>
        <body>
            <div1 xml:id="d001" type="work" decls="#md" met="H">
                <head>
                    <title>1</title>
                    <bibl source="digital">Daniela  Marrone</bibl>
                </head>
                <l xml:id="d001l1" n="1">Ludimus effigiem belli simulataque veris</l>
                <l xml:id="d001l2" n="2">Praelia, buxo acies fictas et ludicra regna,</l>
                <l xml:id="d001l3" n="3">Ut gemini inter se reges albusque nigerque</l>
                <l xml:id="d001l4" n="4">Pro laude oppositi certent bicoloribus armis.</l>
                <l xml:id="d001l5" n="5">Dicite, Seriades Nymphae, certamina tanta</l>
                <l xml:id="d001l6" n="6">Carminibus prorsus vatum illibata priorum.</l>
                <l xml:id="d001l7" n="7">Nulla via est; tamen ire iuvat, quo me rapit ardor,</l>
                <l xml:id="d001l8" n="8">Inviaque audaci propero tentare iuventa.</l>
                <l xml:id="d001l9" n="9">Vos per inaccessas rupes et inhospita euntem</l>
                <l xml:id="d001l10" n="10">Saxa, Deae, regite, ac secretum ostendite callem.</l>
                <l xml:id="d001l11" n="11">Vos huius ludi in primis meminisse necesse est.</l>
                <l xml:id="d001l12" n="12">Vos primae studia haec Italis monstrastis in oris</l>
                <l xml:id="d001l13" n="13">Scacchidis egregiae monimentum insigne sororis.</l>
                <l xml:id="d001l14" n="14">Iuppiter Aethiopum sedes et Memnonis arva</l>
                <l xml:id="d001l15" n="15">Iverat, Oceani mensas dignatus amici,</l>
                <l xml:id="d001l16" n="16">Qui sibi tum optatis iunxit Tellurem hymenaeis.</l>
                <l xml:id="d001l17" n="17">Affuit una omnis Superum chorus: omnia festo</l>
                <l xml:id="d001l18" n="18">Aequoris immensi resonabant litora plausu.</l>
                <l xml:id="d001l19" n="19">Ut dapibus compressa fames mensaeque remotae,</l>
                <l xml:id="d001l20" n="20">Quo Superum mentes ludo mulceret inani,</l>
                <l xml:id="d001l21" n="21">Oceanus tabulam afferri iubet interpictam.</l>
                <l xml:id="d001l22" n="22">Sexaginta insunt et quattuor ordine sedes,</l>
                <l xml:id="d001l23" n="23">Octono. Parte ex omni via limite quadrat</l>
                <l xml:id="d001l24" n="24">Ordinibus paribus, nec non forma omnibus una</l>
                <l xml:id="d001l25" n="25">Sedibus, aequale et spatium, sed non color unus.</l>
                <l xml:id="d001l26" n="26">Alternant semper variae, subeuntque vicissim</l>
                <l xml:id="d001l27" n="27">Albentes nigris, testudo picta superne</l>
                <l xml:id="d001l28" n="28">Qualia devexo gestat discrimina tergo.</l>
                <l xml:id="d001l29" n="29">Tum Superis tacite secum mirantibus inquit:</l>
                <l xml:id="d001l30" n="30">Marti aptam sedem ludicraque castra videtis.</l>
                <l xml:id="d001l31" n="31">Hoc campo adversa acies spectare licebit</l>
                <l xml:id="d001l32" n="32">Oppositis signis belli simulacra ciere,</l>
                <l xml:id="d001l33" n="33">Quae quondam sub aquis gaudent spectacla tueri</l>
                <l xml:id="d001l34" n="34">Nereides vastique omnis gens accola ponti,</l>
                <l xml:id="d001l35" n="35">Si quando placidum mare et humida regna quierunt.</l>
                <l xml:id="d001l36" n="36">En vero simulata adsunt qui praelia ludant."</l>
                <l xml:id="d001l37" n="37">Sic ait et versa in tabulam deprompsit ab urna</l>
                <l xml:id="d001l38" n="38">Arte laboratam buxum simulataque nostris</l>
                <l xml:id="d001l39" n="39">Corpora, torno acies fictas albasque, nigrasque,</l>
                <l xml:id="d001l40" n="40">Agmina bina pari numeroque et viribus aequis,</l>
                <l xml:id="d001l41" n="41">Bis nivea cum veste octo totidemque nigranti.</l>
                <l xml:id="d001l42" n="42">Ut variae facies, pariter sunt et sua cuique</l>
                <l xml:id="d001l43" n="43">Nomina. Diversum munus, non aequa potestas:</l>
                <l xml:id="d001l44" n="44">Illic et reges paribus capita alta coronis,</l>
                <l xml:id="d001l45" n="45">Et regum pariter nuptas in bella paratas</l>
                <l xml:id="d001l46" n="46">Cernere erat. Sunt qui pedibus certamina inire</l>
                <l xml:id="d001l47" n="47">Sueti, sunt et equis qui malint, quique sagittis,</l>
                <l xml:id="d001l48" n="48">Nec deest quae ferat armatas in proelia turres</l>
                <l xml:id="d001l49" n="49">Bellua. Utrinque Indos credas spectare elephantes.</l>
                <l xml:id="d001l50" n="50">Iamque aciem in versum statuunt, structaeque cohortes</l>
                <l xml:id="d001l51" n="51">Procedunt campo castrisque locantur utrisque.</l>
                <l xml:id="d001l52" n="52">Linea principio sublimes ultima reges</l>
                <l xml:id="d001l53" n="53">Parte utraque capit quartis in sedibus ambos</l>
                <l xml:id="d001l54" n="54">Tractu eodem adversos inter se. Sex tamen aequis</l>
                <l xml:id="d001l55" n="55">In medio sedes spatiis hinc inde relictae.</l>
                <l xml:id="d001l56" n="56">Sede albus sese nigra tenet, ater in alba.</l>
                <l xml:id="d001l57" n="57">Proxima reginas capit orbita. Regibus ambae</l>
                <l xml:id="d001l58" n="58">Haerent quaeque suo. Dextrum latus altera, laevum</l>
                <l xml:id="d001l59" n="59">Altera lege datis tangunt stationibus, atrumque</l>
                <l xml:id="d001l60" n="60">Atra tenet campum, spatio stat candida in albo,</l>
                <l xml:id="d001l61" n="61">Et proprium servant prima statione colorem.</l>
                <l xml:id="d001l62" n="62">Inde sagittiferi iuvenes de gente nigranti</l>
                <l xml:id="d001l63" n="63">Stant gemini, totidem pariter candore nivali,</l>
                <l xml:id="d001l64" n="64">Nomen Areiphilos Graii fecere vocantes,</l>
                <l xml:id="d001l65" n="65">Quod Marti ante alios cari fera bella lacessant.</l>
                <l xml:id="d001l66" n="66">Continuo hoc inter rex nec non regia coniux.</l>
                <l xml:id="d001l67" n="67">Clauduntur medii: duo dehinc utrinque corusci</l>
                <l xml:id="d001l68" n="68">Auratis equitis sagulis cristisque decori</l>
                <l xml:id="d001l69" n="69">Cornipedes in aperta parant certamina Martis.</l>
                <l xml:id="d001l70" n="70">Tum geminae velut extremis in cornibus arces</l>
                <l xml:id="d001l71" n="71">Hinc atque hinc altis stant propugnacula muris,</l>
                <l xml:id="d001l72" n="72">Quas dorso immanes gestant in bella elephanti.</l>
                <l xml:id="d001l73" n="73">Postremo subeunt octo hinc atque inde secundis</l>
                <l xml:id="d001l74" n="74">Ordinibus pedites, castrisque armantur utrisque</l>
                <l xml:id="d001l75" n="75">Armigeri partim regis partimque ministrae</l>
                <l xml:id="d001l76" n="76">Virginis armisonae, quae prima pericula belli,</l>
                <l xml:id="d001l77" n="77">Congressusque ineant primos pugnamque lacessant.</l>
                <l xml:id="d001l78" n="78">Non aliter campis legio se buxea utrinque</l>
                <l xml:id="d001l79" n="79">Composuit duplici digestis ordine turmis,</l>
                <l xml:id="d001l80" n="80">Adversisque ambae fulsere coloribus alae,</l>
                <l xml:id="d001l81" n="81">Quam Gallorum acies alpino frigore lactea</l>
                <l xml:id="d001l82" n="82">Corpora si tendant albis in proelia signis</l>
                <l xml:id="d001l83" n="83">Aurorae populos contra et Phaethonte perustos</l>
                <l xml:id="d001l84" n="84">Insano Aethiopas et nigri Memnonis alas.</l>
                <l xml:id="d001l85" n="85">Tum pater Oceanus rursus sic ore locutus:</l>
                <l xml:id="d001l86" n="86">"Coelicolae iam quaenam acies, quae castra videtis,</l>
                <l xml:id="d001l87" n="87">Discite - nunc neque enim sunt haec sine legibus arma -</l>
                <l xml:id="d001l88" n="88">Certandi leges, nequeant quas tendere contra.</l>
                <l xml:id="d001l89" n="89">Principio alterni reges in praelia mittunt</l>
                <l xml:id="d001l90" n="90">Quem pugnae numero ex omni elegere suorum.</l>
                <l xml:id="d001l91" n="91">Si niger arma ferens primus processit in aequor,</l>
                <l xml:id="d001l92" n="92">Continuo adversum semper se candidus offert;</l>
                <l xml:id="d001l93" n="93">Nec plures licet ire simul facto agmine in hostem.</l>
                <l xml:id="d001l94" n="94">Propositum cunctis unum, studium omnibus unum</l>
                <l xml:id="d001l95" n="95">Obsessos reges inimicae claudere gentis,</l>
                <l xml:id="d001l96" n="96">Ne quo impune queant fugere atque instantia fata</l>
                <l xml:id="d001l97" n="97">Evitare; etenim capiunt ita praelia finem.</l>
                <l xml:id="d001l98" n="98">Haud tamen interea cuneis obstantibus ultro</l>
                <l xml:id="d001l99" n="99">Parcunt, sed citius quo regem sternere leto</l>
                <l xml:id="d001l100" n="100">Desertum evaleant, caedunt ferro obvia passim</l>
                <l xml:id="d001l101" n="101">Agmina. Rarescunt hic illic funere semper</l>
                <l xml:id="d001l102" n="102">Utraque castra novo; magis ac magis area belli</l>
                <l xml:id="d001l103" n="103">Picturata patet; sternuntque caduntque vicissim.</l>
                <l xml:id="d001l104" n="104">Sed caedentem opus est sublati protinus hostis</l>
                <l xml:id="d001l105" n="105">Successisse loco et conatus vindicis alae</l>
                <l xml:id="d001l106" n="106">Sustinuisse semel; mox, si vitaverit ictum,</l>
                <l xml:id="d001l107" n="107">Inde referre licet se in tutum praepete planta.</l>
                <l xml:id="d001l108" n="108">At pedites prohibent leges certaminis unos,</l>
                <l xml:id="d001l109" n="109">Cum semel exierint - facilis iactura! - reverti.</l>
                <l xml:id="d001l110" n="110">Nec vero incessus cunctis bellantibus idem,</l>
                <l xml:id="d001l111" n="111">Pugnandive modus: pedites in praelia euntes</l>
                <l xml:id="d001l112" n="112">Evaleant unam tantum transmittere sedem,</l>
                <l xml:id="d001l113" n="113">Inque hostem tendunt adversi et limite recto.</l>
                <l xml:id="d001l114" n="114">Congressu tamen in primo fas longius ire,</l>
                <l xml:id="d001l115" n="115">Et duplicare gradus concessum. At cominus hostem</l>
                <l xml:id="d001l116" n="116">Cum feriunt, ictum obliquant et vulnera furtim</l>
                <l xml:id="d001l117" n="117">Intentant semper lateri cavaque ilia caedunt.</l>
                <l xml:id="d001l118" n="118">Sed gemini claudunt aciem qui hinc inde elephanti,</l>
                <l xml:id="d001l119" n="119">Cum turres in bella gerunt ac praelia miscent;</l>
                <l xml:id="d001l120" n="120">Recta fronte valent dextra laevaque retroque</l>
                <l xml:id="d001l121" n="121">Ferre aditum contra campumque impune per omnem</l>
                <l xml:id="d001l122" n="122">Proruere ac totis passim dare funera castris.</l>
                <l xml:id="d001l123" n="123">Ne tamen obliquis occultent nixibus ictum,</l>
                <l xml:id="d001l124" n="124">Qui tantum mos concessus pugnantibus arcu,</l>
                <l xml:id="d001l125" n="125">Dilectis Marti ante alios. Nam semper uterque</l>
                <l xml:id="d001l126" n="126">Fertur in obliquum, spatiis nigrantibus alter,</l>
                <l xml:id="d001l127" n="127">Alter candenti semper se limite versat,</l>
                <l xml:id="d001l128" n="128">Directisque ineunt ambo fera bella sagittis.</l>
                <l xml:id="d001l129" n="129">Nec variare licet, quamvis fas ire per omnem</l>
                <l xml:id="d001l130" n="130">Hinc atque hinc campum atque omnes percurrere sedes.</l>
                <l xml:id="d001l131" n="131">Insultat sonipes ferus atque repugnat habenis.</l>
                <l xml:id="d001l132" n="132">Numquam continuo stipata per agmina ductu</l>
                <l xml:id="d001l133" n="133">Procurrit. Tantum sursum sese arduus effert</l>
                <l xml:id="d001l134" n="134">Semper et in gyrum gressus magno impete lunat</l>
                <l xml:id="d001l135" n="135">Curvatos duplicemque datur transmittere sedem.</l>
                <l xml:id="d001l136" n="136">Si nigrante prius campo expectaverit, album</l>
                <l xml:id="d001l137" n="137">Mox petere et sedis semper mutare colorem</l>
                <l xml:id="d001l138" n="138">Lex iubet ac certo semper se sistere saltu.</l>
                <l xml:id="d001l139" n="139">At regina furens animis pars optima belli,</l>
                <l xml:id="d001l140" n="140">In frontem, in terga ac dextram laevamque movetur,</l>
                <l xml:id="d001l141" n="141">Itque iter obliquum, sed semper tramite recto</l>
                <l xml:id="d001l142" n="142">Procedit; neque enim curvato insurgere saltu</l>
                <l xml:id="d001l143" n="143">Cornipedum de more licet. Non terminus olli,</l>
                <l xml:id="d001l144" n="144">Nec cursus meta ulla datur. Quocunque libido</l>
                <l xml:id="d001l145" n="145">Impulerit, licet ire, modo ne ex agmine quisquam</l>
                <l xml:id="d001l146" n="146">Hostilive, suove aditus occludat eunti.</l>
                <l xml:id="d001l147" n="147">Nulli etenim super educto fas agmina saltu</l>
                <l xml:id="d001l148" n="148">Transiliisse; equiti tantum haec concessa potestas.</l>
                <l xml:id="d001l149" n="149">Cautius arma movent gentis regnator uterque,</l>
                <l xml:id="d001l150" n="150">In quibus est omnis spes ac fiducia belli.</l>
                <l xml:id="d001l151" n="151">Omnibus incolumi rege stat cernere ferro:</l>
                <l xml:id="d001l152" n="152">Sublato pugna excedunt et castra relinquunt.</l>
                <l xml:id="d001l153" n="153">Ille adeo in bello captus secum omnia vertit.</l>
                <l xml:id="d001l154" n="154">Ergo haerens cunctatur, eum venerantur et omnes</l>
                <l xml:id="d001l155" n="155">Agmine circumstant denso mediumque tuentur.</l>
                <l xml:id="d001l156" n="156">Utque armis saepe eripiant, sua corpore bello</l>
                <l xml:id="d001l157" n="157">Obiiciunt mortemque optant pro rege pacisci.</l>
                <l xml:id="d001l158" n="158">Non illi studium feriendi, aut arma ciendi;</l>
                <l xml:id="d001l159" n="159">Se tegere est satis atque instantia fata cavere.</l>
                <l xml:id="d001l160" n="160">Haud tamen obtulerit se quisquam impune propinquum</l>
                <l xml:id="d001l161" n="161">Obvius; ex omni nam summum parte nocendi</l>
                <l xml:id="d001l162" n="162">Ius habet. Ille quidem haud procurrere longius ausit,</l>
                <l xml:id="d001l163" n="163">Sed postquam auspiciis primis progressus ab aula</l>
                <l xml:id="d001l164" n="164">Mutavit sedes proprias, non amplius uno</l>
                <l xml:id="d001l165" n="165">Ulterius fas ire gradu, seu vulneret hostem,</l>
                <l xml:id="d001l166" n="166">Seu vim tela ferant nullam atque innoxius erret.</l>
                <l xml:id="d001l167" n="167">Hic mos certandi, haec belli antiquissima iura.</l>
                <l xml:id="d001l168" n="168">Nunc aciem inter se certantes cernite utramque."</l>
                <l xml:id="d001l169" n="169">Sic ait. At quoniam, quoties fera bella fatigant</l>
                <l xml:id="d001l170" n="170">Mortales, Superi studiis diversa foventes</l>
                <l xml:id="d001l171" n="171">Ipsi etiam inter sese odiis bellantur iniquis,</l>
                <l xml:id="d001l172" n="172">Maximaque interdum toto ardent praelia caelo,</l>
                <l xml:id="d001l173" n="173">Iuppiter omnipotens folio rex fatus ab alto,</l>
                <l xml:id="d001l174" n="174">Omnes abstinuisse iubet mortalibus armis,</l>
                <l xml:id="d001l175" n="175">Atque minis, ne quem foveant, perterret acerbis.</l>
                <l xml:id="d001l176" n="176">Tum Phoebum vocat intonsum Atlantisque nepotem</l>
                <l xml:id="d001l177" n="177">Egregium, furto peperit quem candida Maia,</l>
                <l xml:id="d001l178" n="178">Insignes ambos facie et florentibus annis.</l>
                <l xml:id="d001l179" n="179">Nondum Mercurius levibus talaria plantis</l>
                <l xml:id="d001l180" n="180">Addiderat, nondum Titania lumina agebat</l>
                <l xml:id="d001l181" n="181">Per liquidum curru gemmato Phoebus Olympum,</l>
                <l xml:id="d001l182" n="182">Tantum humeros pharetra insignis et crinibus aureis.</l>
                <l xml:id="d001l183" n="183">Hos pater adversis solos decernere iussit</l>
                <l xml:id="d001l184" n="184">Inter se studiis et ludicra bella fovere,</l>
                <l xml:id="d001l185" n="185">Ac partes tutari ambas, quas vellet uterque.</l>
                <l xml:id="d001l186" n="186">Nec non proposuit victori praemia digna.</l>
                <l xml:id="d001l187" n="187">Dii magni sedere. Deum stat turba minorum</l>
                <l xml:id="d001l188" n="188">Circumfusa; cavent sed lege et foedere pacto,</l>
                <l xml:id="d001l189" n="189">Ne quisquam voce, aut nutu ludentibus ausit</l>
                <l xml:id="d001l190" n="190">Praevisos monstrare ictus. Quem denique primum</l>
                <l xml:id="d001l191" n="191">Sors inferre aciem vocet atque invadere Martem,</l>
                <l xml:id="d001l192" n="192">Quaesitum; primumque locum certaminis albo</l>
                <l xml:id="d001l193" n="193">Ductori tulit, ut quem vellet primus in hostem</l>
                <l xml:id="d001l194" n="194">Mitteret: id sane magni referre putabant.</l>
                <l xml:id="d001l195" n="195">Tum tacitus secum versat quem ducere contra</l>
                <l xml:id="d001l196" n="196">Conveniat, peditemque iubet procedere campum</l>
                <l xml:id="d001l197" n="197">In medium, qui reginam dirimebat ab hoste.</l>
                <l xml:id="d001l198" n="198">Ille gradus duplices superat: cui tum arbiter ater</l>
                <l xml:id="d001l199" n="199">Ipse etiam adversum recto de gente nigranti</l>
                <l xml:id="d001l200" n="200">Tramite agit peditem atque iubet subsistere contra</l>
                <l xml:id="d001l201" n="201">Advenientem hostem paribusque occurrere in armis.</l>
                <l xml:id="d001l202" n="202">Stant ergo adversis inter se frontibus ambo</l>
                <l xml:id="d001l203" n="203">In mediis campi spatiis. At mutua tentant</l>
                <l xml:id="d001l204" n="204">Vulnera nequicquam; neque enim vis ulla nocendi est</l>
                <l xml:id="d001l205" n="205">Armigeris, tractu dum miscent praelia eodem.</l>
                <l xml:id="d001l206" n="206">Subsidio socii dextra laevaque frequentes</l>
                <l xml:id="d001l207" n="207">Hinc atque hinc subeunt, late et loca milite complent,</l>
                <l xml:id="d001l208" n="208">Alternantque vices. Necdum tamen horrida miscent</l>
                <l xml:id="d001l209" n="209">Praelia, sed placidus mediis Mars ludit in armis,</l>
                <l xml:id="d001l210" n="210">Excursusque breves tentant tutique tenent se.</l>
                <l xml:id="d001l211" n="211">Iamque pedes nigri rectoris, qui prior hostem</l>
                <l xml:id="d001l212" n="212">Contra iit, obliquum laeva clam strinxerat ensem,</l>
                <l xml:id="d001l213" n="213">Atque album e mediis peditem citus abstulit armis,</l>
                <l xml:id="d001l214" n="214">Illiusque locum arripuit praestantibus ausis.</l>
                <l xml:id="d001l215" n="215">Ah miser! instantem lateri non viderat hostem.</l>
                <l xml:id="d001l216" n="216">Ipse etiam cadit et pugnas in morte relinquit.</l>
                <l xml:id="d001l217" n="217">Tum cautus fuscae regnator gentis ab aula</l>
                <l xml:id="d001l218" n="218">Subduxit sese media penitusque repostis</l>
                <l xml:id="d001l219" n="219">Castrorum latebris extrema in fauce recondit</l>
                <l xml:id="d001l220" n="220">Et peditum cuneis stipantibus abditus haesit.</l>
                <l xml:id="d001l221" n="221">Nec mora, surgit eques bellator laevus utrimque</l>
                <l xml:id="d001l222" n="222">Et mediis hinc inde insultant coetibus ambo</l>
                <l xml:id="d001l223" n="223">Alternique ruunt et spargunt fata per hostes.</l>
                <l xml:id="d001l224" n="224">Sternuntur pedites passim, miseranda iuventus,</l>
                <l xml:id="d001l225" n="225">Quod nequeant revocare gradum: sonat ungula campo</l>
                <l xml:id="d001l226" n="226">In medio et totis miscentur funera castris.</l>
                <l xml:id="d001l227" n="227">Dum vero peditum intentus Latonius heros</l>
                <l xml:id="d001l228" n="228">Caedibus instat atrox, equitemque per agmina versat</l>
                <l xml:id="d001l229" n="229">Vastatorem alae piceae, longe Arcada maior</l>
                <l xml:id="d001l230" n="230">Ardor agit tacitis iamdudum invadere furtis</l>
                <l xml:id="d001l231" n="231">Magnum aliquid peditumque ultro saepe obvia transit</l>
                <l xml:id="d001l232" n="232">Agmina, cornipedem ducens in praelia laevum,</l>
                <l xml:id="d001l233" n="233">Qui regi insidias tendens huc vertitur atque huc</l>
                <l xml:id="d001l234" n="234">Per mediosque hostes impune infrenis oberrat.</l>
                <l xml:id="d001l235" n="235">Constitit optataque diu statione potitus</l>
                <l xml:id="d001l236" n="236">Letum intentabat pariter regique, elephantique,</l>
                <l xml:id="d001l237" n="237">Alae qui dextro cornu turritus in auras</l>
                <l xml:id="d001l238" n="238">Attollens caput ingenti se mole tenebat.</l>
                <l xml:id="d001l239" n="239">Delius ingemuit clauso succurrere regi</l>
                <l xml:id="d001l240" n="240">Admonitus. Namque indefensum in morte elephantem</l>
                <l xml:id="d001l241" n="241">Linquere se videt atque ambos non posse periclo</l>
                <l xml:id="d001l242" n="242">Eripere et fatis urgeri cernit iniquis.</l>
                <l xml:id="d001l243" n="243">Cura prior sed enim est trepidum defendere regem,</l>
                <l xml:id="d001l244" n="244">Quem rapit in dextrum latus. At niger emicat ense</l>
                <l xml:id="d001l245" n="245">Stricto eques et magnis elephantem intercipit ausis,</l>
                <l xml:id="d001l246" n="246">Damnum ingens; neque enim est saevae post virginis arma</l>
                <l xml:id="d001l247" n="247">Bellantum numero ex omni magis utilis alter.</l>
                <l xml:id="d001l248" n="248">"Non tamen impune evades", ait acer Apollo</l>
                <l xml:id="d001l249" n="249">Et peditum cuneis densaque indagine cingit.</l>
                <l xml:id="d001l250" n="250">Ille igitur trepidare metu certique pericli</l>
                <l xml:id="d001l251" n="251">Frustra velle fugam; nam hinc fata minatur Amazon,</l>
                <l xml:id="d001l252" n="252">Inde obstat conserta phalanx. Tandem alius acto</l>
                <l xml:id="d001l253" n="253">Virginis ense cadit, pulchrae solatia mortis.</l>
                <l xml:id="d001l254" n="254">Aestuat alba cohors latere, heu, minus utilis uno,</l>
                <l xml:id="d001l255" n="255">Et magis atque magis furit acri accensa dolore.</l>
                <l xml:id="d001l256" n="256">Sicut ubi dextrum taurus certamine cornu</l>
                <l xml:id="d001l257" n="257">Amisit, dum se adverso fert pectore in hostem,</l>
                <l xml:id="d001l258" n="258">Saevior in pugnam ruit armos sanguine et alte</l>
                <l xml:id="d001l259" n="259">Colla animosa lavans: gemitu omnis sylva remugit,</l>
                <l xml:id="d001l260" n="260">Talis erat facies, caesi post fata elephantis,</l>
                <l xml:id="d001l261" n="261">Candentis turmae. Hinc furiis maioribus ardet</l>
                <l xml:id="d001l262" n="262">Phoebus et ultrices hortatur in arma cohortes</l>
                <l xml:id="d001l263" n="263">In ferrum et caedes pronus cupidusque nocendi,</l>
                <l xml:id="d001l264" n="264">Incautusque ambas perdit sine lege phalangas,</l>
                <l xml:id="d001l265" n="265">Dumque hostes pariter cernat procumbere victos,</l>
                <l xml:id="d001l266" n="266">Ipse suos morti indefensos obiicit ultro.</l>
                <l xml:id="d001l267" n="267">Mercurius melior furto cunctatur et haerens</l>
                <l xml:id="d001l268" n="268">Usque alium ex alio spectando praevidet ictum.</l>
                <l xml:id="d001l269" n="269">Saepe ille ex longo meditatus fata superbae</l>
                <l xml:id="d001l270" n="270">Reginae peditem perdendum cominus offert</l>
                <l xml:id="d001l271" n="271">Dissimulatque dolos; mox poenitet et trahit alto</l>
                <l xml:id="d001l272" n="272">Improbus errorem fingens suspiria corde.</l>
                <l xml:id="d001l273" n="273">Iamque sagittiferi e dextro spicula cornu</l>
                <l xml:id="d001l274" n="274">Virginis in latus albentis tendebat. Id hostis</l>
                <l xml:id="d001l275" n="275">Haud primum sensit peditemque trahebat in atram</l>
                <l xml:id="d001l276" n="276">Laeva aciem rerum ignarus. Verum improba cladem</l>
                <l xml:id="d001l277" n="277">Et tantas Erycina Venus miserata ruinas,</l>
                <l xml:id="d001l278" n="278">Incauto iuveni furtim tacito innuit ore</l>
                <l xml:id="d001l279" n="279">Atque oculis; Phoebo nam forte adversa sedebat.</l>
                <l xml:id="d001l280" n="280">Nulla mora, ad nutus divae tremefactus Apollo</l>
                <l xml:id="d001l281" n="281">Constitit atque oculis late agmina circumspexit,</l>
                <l xml:id="d001l282" n="282">Et subito insidias sensit peditemque retraxit,</l>
                <l xml:id="d001l283" n="283">Quem contra impulerat dextra impiger, atque periclo</l>
                <l xml:id="d001l284" n="284">Reginam eripuit. Tum Maia Atlantide cretus</l>
                <l xml:id="d001l285" n="285">Litoreum caveae concessum vocibus implet</l>
                <l xml:id="d001l286" n="286">Reginam captam ingeminans; fremit undique turba</l>
                <l xml:id="d001l287" n="287">Coelicolum studiis variis, seseque tuetur</l>
                <l xml:id="d001l288" n="288">Phoebus et his alto fatur de littore verbis:</l>
                <l xml:id="d001l289" n="289">"Quae porro invidia est dextram ludicra petenti</l>
                <l xml:id="d001l290" n="290">Praemia corrigere incautam, in meliusque referre,</l>
                <l xml:id="d001l291" n="291">Cum nec pacta vetent? Quodsi, Maia sate, posthac</l>
                <l xml:id="d001l292" n="292">Id sedet omnino prohiberi, lege caveto;</l>
                <l xml:id="d001l293" n="293">Quique prior fuerit digitis impulsus in hostem,</l>
                <l xml:id="d001l294" n="294">Sive albus, piceusve fuat, discrimine nullo</l>
                <l xml:id="d001l295" n="295">Ille eat et dubii subeat discrimina Martis."</l>
                <l xml:id="d001l296" n="296">Dixit et haec toto placuit sententia circo</l>
                <l xml:id="d001l297" n="297">Coelicolis. Venerem obtutu clam versus acerbo</l>
                <l xml:id="d001l298" n="298">Iuppiter increpuit, nec sensit filius Arcas.</l>
                <l xml:id="d001l299" n="299">Sed puer ingemuit labefactus corda dolore</l>
                <l xml:id="d001l300" n="300">Ingenti. Vix se tenuit quin ludicra castra,</l>
                <l xml:id="d001l301" n="301">Iniectisque acies manibus confunderet ambas.</l>
                <l xml:id="d001l302" n="302">Tum secum statuit furtis certare, dolisque</l>
                <l xml:id="d001l303" n="303">Omnibus ac totis fraudes innectere castris.</l>
                <l xml:id="d001l304" n="304">Iam tum igitur iuvenem pharetratum in praelia ducens,</l>
                <l xml:id="d001l305" n="305">Cornipedis simulare gradus iubet. Ocius ille</l>
                <l xml:id="d001l306" n="306">Emicat atque albae reginae fata minatur.</l>
                <l xml:id="d001l307" n="307">Non Phoebum latuere doli. Subrisit et ore</l>
                <l xml:id="d001l308" n="308">Versus ad astantes: "Quamvis accommoda furtis</l>
                <l xml:id="d001l309" n="309">Mercurio sit dextra", inquit, "fraudique, dolisque,</l>
                <l xml:id="d001l310" n="310">Callide Atlantiada, invigiles, haud me tamen ultra</l>
                <l xml:id="d001l311" n="311">Fallere erit. Iamque improbe iniquam corrige dextram".</l>
                <l xml:id="d001l312" n="312">Spectantum cunei ingenti risere theatro,</l>
                <l xml:id="d001l313" n="313">Atque Arcas, veluti deceptus imagine falsa,</l>
                <l xml:id="d001l314" n="314">Summisit buxum concesso in praelia gressu</l>
                <l xml:id="d001l315" n="315">Arcum intendentem. Vigilat iam cautus Apollo,</l>
                <l xml:id="d001l316" n="316">Fraudesque insidiasque timens occultaque furta.</l>
                <l xml:id="d001l317" n="317">Ille etenim persaepe, manu dum ducit in hostes</l>
                <l xml:id="d001l318" n="318">Alternam buxum, ius contra et foedera pacta,</l>
                <l xml:id="d001l319" n="319">Implicitans celeres digitos, duo corpora bello</l>
                <l xml:id="d001l320" n="320">Obiiciat simul, observet nisi providus hostis.</l>
                <l xml:id="d001l321" n="321">Iamque equitem contra nigrantem candidus arcum</l>
                <l xml:id="d001l322" n="322">Intendens sese opposuit pharetratus et arcet</l>
                <l xml:id="d001l323" n="323">Reginae iugulo intentum. Tum dexter oberrat</l>
                <l xml:id="d001l324" n="324">Huc atque huc elephas niveisque exultat in armis.</l>
                <l xml:id="d001l325" n="325">Haeserat in medio dominae regique minatus</l>
                <l xml:id="d001l326" n="326">Albus eques ratus impune et iam forte superbus</l>
                <l xml:id="d001l327" n="327">Nequicquam spoliorum animum pascebat amore.</l>
                <l xml:id="d001l328" n="328">Non tulit hanc speciem iuvenis pharetrarus et arcu</l>
                <l xml:id="d001l329" n="329">Contendit calamum seseque immitit in hostem,</l>
                <l xml:id="d001l330" n="330">Fata licet pedes intentet, moriturus in armis</l>
                <l xml:id="d001l331" n="331">Insigni pro laude. Alvo mediae haesit arundo</l>
                <l xml:id="d001l332" n="332">Stridula et ima chalybs descendit in ilia adactus.</l>
                <l xml:id="d001l333" n="333">Volvitur ille excussus humique et calcibus auras</l>
                <l xml:id="d001l334" n="334">Verberat. In ventos vita indignata recessit.</l>
                <l xml:id="d001l335" n="335">Inde sagittiferurm sternit pedes: hunc pedes alter</l>
                <l xml:id="d001l336" n="336">Hostili de plebe necat. Pugna aspera surgit.</l>
                <l xml:id="d001l337" n="337">Turribus occurrunt ingenti mole elephanti.</l>
                <l xml:id="d001l338" n="338">Saeva pharetrigeri contendunt spicula nervis,</l>
                <l xml:id="d001l339" n="339">Quadrupedumque gemit bicolor sub verbere campus.</l>
                <l xml:id="d001l340" n="340">Incaluere animi parte ex utraque et in armis</l>
                <l xml:id="d001l341" n="341">Concurrunt densi. Simul omnis copia gentis</l>
                <l xml:id="d001l342" n="342">Albaeque piceaeque, duces ambaeque phalanges,</l>
                <l xml:id="d001l343" n="343">Confusaeque acies magno certamine totis</l>
                <l xml:id="d001l344" n="344">Densantur campis. Virtus fortunaque in unum</l>
                <l xml:id="d001l345" n="345">Conveniunt. Hi nunc victores agmina versa</l>
                <l xml:id="d001l346" n="346">Aequore agunt toto, versis referuntur habenis</l>
                <l xml:id="d001l347" n="347">Nunc iidem, variantque vices et fluctuat omnis</l>
                <l xml:id="d001l348" n="348">Area bellorum. Vasti velut aequoris undae,</l>
                <l xml:id="d001l349" n="349">Si quando inter se recluso carcere saeva</l>
                <l xml:id="d001l350" n="350">Bella cient animosi Euri vertuntque profundum</l>
                <l xml:id="d001l351" n="351">Ionio in magno, aut undisono Atlanteo,</l>
                <l xml:id="d001l352" n="352">Alternos volvunt procurva ad littora fluctus.</l>
                <l xml:id="d001l353" n="353">At medias acies inter crudescit Amazon</l>
                <l xml:id="d001l354" n="354">Candida, plena animis, multisque in millibus ardet.</l>
                <l xml:id="d001l355" n="355">Namque sagittiferum incursans rediensque elephantem</l>
                <l xml:id="d001l356" n="356">Nigrantes sternit; dextra laevaque per alas</l>
                <l xml:id="d001l357" n="357">Fulminat atque manu spargens hastilia saevit.</l>
                <l xml:id="d001l358" n="358">Bellanti dant tela locum, retroque residunt</l>
                <l xml:id="d001l359" n="359">Hinc atque hinc inimicae acies. Per tela, per hostes</l>
                <l xml:id="d001l360" n="360">Illa ruit pulchram in mortem, simul ultima tentat</l>
                <l xml:id="d001l361" n="361">Castra fugae fidens animosque in bella viriles</l>
                <l xml:id="d001l362" n="362">Saeva gerit; penetrat cuneos aperitque viam vi.</l>
                <l xml:id="d001l363" n="363">Tandem fusca cohors, nigrantisque arbiter alae</l>
                <l xml:id="d001l364" n="364">Ipse etiam arma suae trepidus, viresque, animosque</l>
                <l xml:id="d001l365" n="365">Virginis implorat. Nulla est mora, fervida Amazon</l>
                <l xml:id="d001l366" n="366">Emicat atque ardens paribus se sistit in armis.</l>
                <l xml:id="d001l367" n="367">Quem primum hasta aut quem postremum, bellica virgo,</l>
                <l xml:id="d001l368" n="368">Demetis, aut quot humi candentia corpora linquis!</l>
                <l xml:id="d001l369" n="369">Semianimes volvuntur equi niveique nigrique</l>
                <l xml:id="d001l370" n="370">Et peditum cunei dilectaque pectora Marti,</l>
                <l xml:id="d001l371" n="371">Aligera iuvenes ineuntes bella sagitta.</l>
                <l xml:id="d001l372" n="372">Quis cladem fando illius, quis funera pugnae</l>
                <l xml:id="d001l373" n="373">Prostratrosque duces speret se aequare canendo?</l>
                <l xml:id="d001l374" n="374">Sternitur omne solum buxo atque miserrima caedes</l>
                <l xml:id="d001l375" n="375">Exoritur. Confusa inter sese agmina caedunt,</l>
                <l xml:id="d001l376" n="376">Implicitaeque ruunt albae nigraeque phalanges,</l>
                <l xml:id="d001l377" n="377">Sternuntur pedites et corpora quadrupedantum.</l>
                <l xml:id="d001l378" n="378">Nam versae inter se iactantes mutua tela</l>
                <l xml:id="d001l379" n="379">Femineis ambae nituntur Amazones armis,</l>
                <l xml:id="d001l380" n="380">Usque adeo certae non cedere, donec in auras</l>
                <l xml:id="d001l381" n="381">Aut haec aut illa effundat cum sanguine multo</l>
                <l xml:id="d001l382" n="382">Saevam animam, sola linquentes praelia morte.</l>
                <l xml:id="d001l383" n="383">Interea amborum populorum rector uterque</l>
                <l xml:id="d001l384" n="384">Captivos hostes et victa cadavera bello</l>
                <l xml:id="d001l385" n="385">Carcere servabant castris vicina, caventes</l>
                <l xml:id="d001l386" n="386">Ne capti semel aut obita iam morte iacentes</l>
                <l xml:id="d001l387" n="387">In vitam revocati iterum certamina inirent.</l>
                <l xml:id="d001l388" n="388">At lateri innixus Phoebeo Threicius Mars</l>
                <l xml:id="d001l389" n="389">Iunctus amicitia puero Arcadi, si quid amico</l>
                <l xml:id="d001l390" n="390">Fata sinant prodesse, animum per cuncta volutat,</l>
                <l xml:id="d001l391" n="391">Observatque omnes casus; tum corpora bina</l>
                <l xml:id="d001l392" n="392">Capta, pharetratum iuvenem peditemque nigrantes,</l>
                <l xml:id="d001l393" n="393">Coetibus e functis iam vita atque aethere cassis</l>
                <l xml:id="d001l394" n="394">Surripit et castris rursum clam immitit apertis.</l>
                <l xml:id="d001l395" n="395">Ergo iterum gemini captivi praelia inibant</l>
                <l xml:id="d001l396" n="396">Miscebantque manus animosi atque arma ferebant.</l>
                <l xml:id="d001l397" n="397">Haud secus, ut perhibent, cum Colchis nacta cadaver</l>
                <l xml:id="d001l398" n="398">Aut virgo Massylla recens cantuque triformem</l>
                <l xml:id="d001l399" n="399">Saepe ciens Hecaten ac magni numina Ditis,</l>
                <l xml:id="d001l400" n="400">Falsam animam insinuat membris aurasque loquaces,</l>
                <l xml:id="d001l401" n="401">Continuo erigitur corpus loquiturque videtque</l>
                <l xml:id="d001l402" n="402">Et vivos inter fruitur coelestibus auris.</l>
                <l xml:id="d001l403" n="403">Non tulit indignum facinus Iunonia proles</l>
                <l xml:id="d001l404" n="404">Mulciber - ille dolum solus deprendit - et ore</l>
                <l xml:id="d001l405" n="405">Inclamat Phoebumque monet. Thrax palluit heros</l>
                <l xml:id="d001l406" n="406">Deprensus. Phoebo exarsit dolor ossibus ingens.</l>
                <l xml:id="d001l407" n="407">Tum Marti pater omnipotens iratus iniqua</l>
                <l xml:id="d001l408" n="408">Praesidia abduci atque indebita corpora bello</l>
                <l xml:id="d001l409" n="409">Protinus e castris iubet atque retexere falsos</l>
                <l xml:id="d001l410" n="410">Hinc atque inde ictus et cuncta in pristina reddit.</l>
                <l xml:id="d001l411" n="411">Iamque duces furiis ambo maioribus instant,</l>
                <l xml:id="d001l412" n="412">Reginasque ambas conversa per agmina mittunt.</l>
                <l xml:id="d001l413" n="413">Caede madent illae toto aequore fata serentes.</l>
                <l xml:id="d001l414" n="414">Considunt tandem observae regesque tuentur,</l>
                <l xml:id="d001l415" n="415">Quaeque suum. Ecce autem bellatrix agminis albi</l>
                <l xml:id="d001l416" n="416">A tergo ferro invasit stravitque nigrantem</l>
                <l xml:id="d001l417" n="417">Ignaram. Verum ipsa etiam cadit icta sagitta,</l>
                <l xml:id="d001l418" n="418">Ah misera et spoliis haud longum exultat opimis.</l>
                <l xml:id="d001l419" n="419">Convertere oculos ambae hinc atque inde cohortes,</l>
                <l xml:id="d001l420" n="420">Atque acies lacrymis et femineo ululatu</l>
                <l xml:id="d001l421" n="421">Ambas incubuisse putes, dum funera ducunt.</l>
                <l xml:id="d001l422" n="422">Tum reges moestos ipsa ad praetoria densi</l>
                <l xml:id="d001l423" n="423">Agglomerant sese circum. Timor omnibus idem</l>
                <l xml:id="d001l424" n="424">Incumbit. Par tempestas, par hausit utrosque</l>
                <l xml:id="d001l425" n="425">Diluvium populos et sunt sua funera cuique.</l>
                <l xml:id="d001l426" n="426">Haud prorsus tamen ambobus defecerat omne</l>
                <l xml:id="d001l427" n="427">Robur. Opes restant et adhuc intacta iuventus;</l>
                <l xml:id="d001l428" n="428">Tres pedites tibi, Phoebe, sagittifer alter et ingens</l>
                <l xml:id="d001l429" n="429">Bellua turrito dorso; totidemque tibi, Arcas,</l>
                <l xml:id="d001l430" n="430">Excepto elephante, alta qui nuper in aula</l>
                <l xml:id="d001l431" n="431">Pace fruens cecidit positis inglorius armis,</l>
                <l xml:id="d001l432" n="432">Eminus aligera percussus arundine pectus.</l>
                <l xml:id="d001l433" n="433">Sed dexter tibi restat eques imperditus. Hausit</l>
                <l xml:id="d001l434" n="434">Caetera bellantum Mars impius agmina bellique</l>
                <l xml:id="d001l435" n="435">Alea florentes et desolaverat aulas.</l>
                <l xml:id="d001l436" n="436">At Cyllenaeo iuveni spes occidit omnis.</l>
                <l xml:id="d001l437" n="437">Aestuat amissae gentis memor et suspirat</l>
                <l xml:id="d001l438" n="438">Heroas magnos tot fato corpora functa.</l>
                <l xml:id="d001l439" n="439">Non tamen excedit pugna. Fracta agmina bello,</l>
                <l xml:id="d001l440" n="440">Relliquias tenues immitis Apollinis astu</l>
                <l xml:id="d001l441" n="441">Cautior in pugnam mittit, post funera tanta</l>
                <l xml:id="d001l442" n="442">Si qua fata sinant gentis sarcire ruinas.</l>
                <l xml:id="d001l443" n="443">It nigrum campis agmen. Stat ubique morari</l>
                <l xml:id="d001l444" n="444">Fortunamque omnem tentare aditusque nocendi.</l>
                <l xml:id="d001l445" n="445">Exultat contra non aequo praelia motu</l>
                <l xml:id="d001l446" n="446">Cynthius invadens. Facies indigna cohortum,</l>
                <l xml:id="d001l447" n="447">Heu facies miseranda ducum! Raro agmine aperta</l>
                <l xml:id="d001l448" n="448">Castra patent laete, viduatae et civibus aulae.</l>
                <l xml:id="d001l449" n="449">Moerebant vacuis thalamis regnator uterque</l>
                <l xml:id="d001l450" n="450">Iamdudum exosi sine coniuge taedia lecti.</l>
                <l xml:id="d001l451" n="451">Primus amor maneat quamvis immotus utrisque,</l>
                <l xml:id="d001l452" n="452">Sors tamen ad nova coniugia atque novos hymenaeos</l>
                <l xml:id="d001l453" n="453">Flectit iniqua. Igitur primum rex agminis albi</l>
                <l xml:id="d001l454" n="454">Reginae comites olim fidasque ministras</l>
                <l xml:id="d001l455" n="455">Regali invitat thalamo, quae funera moestae</l>
                <l xml:id="d001l456" n="456">Post fera bellatricis herae tela irrita bello</l>
                <l xml:id="d001l457" n="457">Iactabant acies inter cuneosque nigrantes,</l>
                <l xml:id="d001l458" n="458">Oppetere amissae dominae pro caede paratae.</l>
                <l xml:id="d001l459" n="459">Sed prius explorare ausus sedet atque viriles</l>
                <l xml:id="d001l460" n="460">Cunctarum spectare animos, ut digna cubile</l>
                <l xml:id="d001l461" n="461">Intret. In hostiles sedes atque ultima castra</l>
                <l xml:id="d001l462" n="462">Hortaturque iubetque supremam apprendere metam.</l>
                <l xml:id="d001l463" n="463">Nulli fas etenim regis sperare cubile -</l>
                <l xml:id="d001l464" n="464">Pacta vetant! -, nisi quae per tela invecta, per hostes</l>
                <l xml:id="d001l465" n="465">Transactis spatiis cunctis impune suprema</l>
                <l xml:id="d001l466" n="466">Attigerit prius adversi penetralia regis.</l>
                <l xml:id="d001l467" n="467">Arrexere animos famulae pariterque per hostes</l>
                <l xml:id="d001l468" n="468">Limitibus properant rectis. Tamen ocior anteit</l>
                <l xml:id="d001l469" n="469">Tertia, quam dextro ducebat semita cornu,</l>
                <l xml:id="d001l470" n="470">Exultatque agitatque animo connubia regis;</l>
                <l xml:id="d001l471" n="471">Nam comites spe sublapsa cessere volentes.</l>
                <l xml:id="d001l472" n="472">Illa volat coeptis immanibus; addidit alas</l>
                <l xml:id="d001l473" n="473">Gloria praepetibus plantis et plurima merces.</l>
                <l xml:id="d001l474" n="474">Nulla obstat mora. Nec facinus prohibere tyranno</l>
                <l xml:id="d001l475" n="475">Cura nigro est, novaque ipse etiam connubia tentat</l>
                <l xml:id="d001l476" n="476">Et vacuis thalamis alias inducere nuptas.</l>
                <l xml:id="d001l477" n="477">Ergo iter alternae accelerant; famulamque sinistram</l>
                <l xml:id="d001l478" n="478">Quarto limine agit, saltu sed tardior uno</l>
                <l xml:id="d001l479" n="479">Parrhasius iuvenis. Iamque imperterrita virgo</l>
                <l xml:id="d001l480" n="480">Candida, facta potens voti, penetraverat omnes</l>
                <l xml:id="d001l481" n="481">Sedes atque alacris meta consederat alta.</l>
                <l xml:id="d001l482" n="482">Tum rector iubet afferri sellamque tiaramque,</l>
                <l xml:id="d001l483" n="483">Extinctae ornatus, nec non fulgentia sceptra</l>
                <l xml:id="d001l484" n="484">Dignaturque toro meritam optatisque hymenaeis.</l>
                <l xml:id="d001l485" n="485">Gaudet cana cohors insultatque eminus atrae.</l>
                <l xml:id="d001l486" n="486">Haud lacrymas cohibet Maia satus aethera voce</l>
                <l xml:id="d001l487" n="487">Incessens pictosque a pectore rupit amictus.</l>
                <l xml:id="d001l488" n="488">Nigranti famulae tantum gradus unus ad ipsam</l>
                <l xml:id="d001l489" n="489">Restabat metam,ah miserae, sed limite recto</l>
                <l xml:id="d001l490" n="490">Turritus fera fata elephas impune minatur</l>
                <l xml:id="d001l491" n="491">Insurgens, si supremam contingere sedem</l>
                <l xml:id="d001l492" n="492">Audeat et toto castra obsidet ultima tractu</l>
                <l xml:id="d001l493" n="493">Et pavidam observans extremis sedibus arcet.</l>
                <l xml:id="d001l494" n="494">Interea nova regali dignata virago</l>
                <l xml:id="d001l495" n="495">Connubio exultans, toto dat funera campo.</l>
                <l xml:id="d001l496" n="496">Illam tollit honos novus et fortuna tumentem.</l>
                <l xml:id="d001l497" n="497">Fulminis in morem ruit atque nigrantia saevit</l>
                <l xml:id="d001l498" n="498">Castra per et sedes ac sidera territat armis.</l>
                <l xml:id="d001l499" n="499">Horrescunt faciem invisam nigra agmina crudae</l>
                <l xml:id="d001l500" n="500">Virginis atque imae exoptant telluris hiatus.</l>
                <l xml:id="d001l501" n="501">Diffugiunt trepidi vasto irrumpente fragore</l>
                <l xml:id="d001l502" n="502">Hoste metuque omnes acti glomerantur in unum</l>
                <l xml:id="d001l503" n="503">Aulai in medio iuxta latera ardua regis.</l>
                <l xml:id="d001l504" n="504">Haud secus alta boves sparsae per pascua quondam,</l>
                <l xml:id="d001l505" n="505">Ut sensere lupum venientem, protinus omnes</l>
                <l xml:id="d001l506" n="506">Conveniunt trepidae et fortem facto agmine taurum</l>
                <l xml:id="d001l507" n="507">Ductorem armenti implorant ipsique propinquant</l>
                <l xml:id="d001l508" n="508">Certatim inter se trudentes cornua rauco</l>
                <l xml:id="d001l509" n="509">Murmure; mugitu longe nemora alta resultant.</l>
                <l xml:id="d001l510" n="510">At regina furens trepidos toto agmine victrix</l>
                <l xml:id="d001l511" n="511">Impingens in terga ipsique ante omnia regi</l>
                <l xml:id="d001l512" n="512">Fata parans pugnas alta ad praetoria miscet.</l>
                <l xml:id="d001l513" n="513">Nunc ruit huc, nunc huc; tunc et nisi laeva fuisset</l>
                <l xml:id="d001l514" n="514">Mens illi, poterat candentem invadere sedem</l>
                <l xml:id="d001l515" n="515">Limite in obliquum quarto et concludere fauces.</l>
                <l xml:id="d001l516" n="516">Ultimus ille labor regi gentique fuisset</l>
                <l xml:id="d001l517" n="517">Nigranti et fatis Arcas lugeret iniquis.</l>
                <l xml:id="d001l518" n="518">Nempe erat hinc leti facilis via in ilia regis,</l>
                <l xml:id="d001l519" n="519">Nec poterat quisquam se tantae opponere cladi.</l>
                <l xml:id="d001l520" n="520">Sensit Atlantiades tacitus, dubioque tremebant</l>
                <l xml:id="d001l521" n="521">Corda metu. Accelerare hostem iubet improbus, ictum</l>
                <l xml:id="d001l522" n="522">Ne videat, verbisque rapit per inania mentem,</l>
                <l xml:id="d001l523" n="523">Castigatque moras: "Adeon' iuvat usque morari,</l>
                <l xml:id="d001l524" n="524">Nec pudor est? quae tanta animis ignavia? sic nos</l>
                <l xml:id="d001l525" n="525">Increpitas semper cunctantes impiger ipse?</l>
                <l xml:id="d001l526" n="526">His actus, peditem imprudens dum captat, Apollo</l>
                <l xml:id="d001l527" n="527">Praeteriit fortunam. Alacer vocem extulit astris</l>
                <l xml:id="d001l528" n="528">Laetitia exiliens Cyllenius. Inde periclo</l>
                <l xml:id="d001l529" n="529">Regem ipsum eripiens opponit Amazonis armis</l>
                <l xml:id="d001l530" n="530">Haud invitum equitem, qui saevos arceat ictus.</l>
                <l xml:id="d001l531" n="531">Tum secum meditans candenti letum elephanti,</l>
                <l xml:id="d001l532" n="532">Qui meta arcebat famulam, ne regis iniret</l>
                <l xml:id="d001l533" n="533">Concessos thalamos, curvato perculit arcu.</l>
                <l xml:id="d001l534" n="534">Concidit atque ictu tellurem bellua vasto</l>
                <l xml:id="d001l535" n="535">Pulsavit moriens, dum regi intentat Apollo</l>
                <l xml:id="d001l536" n="536">Nequicquam exitium. Tum metam impune ministra</l>
                <l xml:id="d001l537" n="537">Nigra tenet - nec Phoebus obest - tam regia coniux.</l>
                <l xml:id="d001l538" n="538">Iamque alacres paribus certamina viribus ambo</l>
                <l xml:id="d001l539" n="539">Rursum ineunt nuptasque ferunt in bella secundas.</l>
                <l xml:id="d001l540" n="540">Tum, quanquam ambiguae spes sint incertaque belli</l>
                <l xml:id="d001l541" n="541">Alea adhuc, tamen ac si palmae certus et omne</l>
                <l xml:id="d001l542" n="542">Discrimen positus sit supra, gaudia ficto</l>
                <l xml:id="d001l543" n="543">Ore puer Maiae simulat verbisque superbit</l>
                <l xml:id="d001l544" n="544">Improbus insultans - astus genus! - et sua creber</l>
                <l xml:id="d001l545" n="545">Vocibus extollens albae premit arma cohortis.</l>
                <l xml:id="d001l546" n="546">Quem sic deprensa iuvenis Latonius arte</l>
                <l xml:id="d001l547" n="547">Increpitat: "Nondum extremam dubio ultima bello</l>
                <l xml:id="d001l548" n="548">Imposuit fortuna manum et iam voce superbis.</l>
                <l xml:id="d001l549" n="549">Proinde mihi insulta et tumidis reple omnia verbis,</l>
                <l xml:id="d001l550" n="550">Certa tuum annuerit tibi cum victoria Martem.</l>
                <l xml:id="d001l551" n="551">Sed iam nulla mora est. Tua nunc nunc irrita saxo</l>
                <l xml:id="d001l552" n="552">Dicta manu". Haec fatus reginam hortatur in hostes.</l>
                <l xml:id="d001l553" n="553">Continuo exoritur magnum certamen et ingens</l>
                <l xml:id="d001l554" n="554">Hinc atque hinc rabies, dum fixum vincere utrisque.</l>
                <l xml:id="d001l555" n="555">Audentes in tela ruunt. Stat multus ubique</l>
                <l xml:id="d001l556" n="556">Terror, ubique pavor mortisque simillima imago.</l>
                <l xml:id="d001l557" n="557">Nituntur cuncti adversi, seseque viro vir</l>
                <l xml:id="d001l558" n="558">Obtulit. Invigilant castris avertere pestem</l>
                <l xml:id="d001l559" n="559">Quisque suis hostemque fugant hostiliaque ipsi</l>
                <l xml:id="d001l560" n="560">Castra petunt variantque vices; fortunaque ludit</l>
                <l xml:id="d001l561" n="561">Spe cupidos et corda morae impatientia torquet.</l>
                <l xml:id="d001l562" n="562">Funera spargebat fuscae regina cohortis</l>
                <l xml:id="d001l563" n="563">Per medias animosa acies. Non aemula contra</l>
                <l xml:id="d001l564" n="564">Opposuit sese virgo, sed calle per hostes</l>
                <l xml:id="d001l565" n="565">Secreto interea regis tendebat ad alta</l>
                <l xml:id="d001l566" n="566">Limina. Dein subito captis custodibus arcis</l>
                <l xml:id="d001l567" n="567">Irruit atque aditus irrumpens obsidet aulam,</l>
                <l xml:id="d001l568" n="568">Intentatque necem regi. Tum nigra virago,</l>
                <l xml:id="d001l569" n="569">Postquam altis vidit canam in penetralibus hostem,</l>
                <l xml:id="d001l570" n="570">Caede madens strages cito linquit et imperfecta</l>
                <l xml:id="d001l571" n="571">Funera et acta pedem retro exanimata repressit</l>
                <l xml:id="d001l572" n="572">Nec timuit mediam se certae opponere morti</l>
                <l xml:id="d001l573" n="573">Et patriae et trepido properans succurrere regi.</l>
                <l xml:id="d001l574" n="574">Hic aliud maius Phoebo graviusque dolendum</l>
                <l xml:id="d001l575" n="575">Obiicitur. Nam cornipedem Cyllenius atrum</l>
                <l xml:id="d001l576" n="576">Huc illuc agitans campo insultabat aperto.</l>
                <l xml:id="d001l577" n="577">Ardet equus saltuque furit. Nec destitit ausis,</l>
                <l xml:id="d001l578" n="578">Donec reginae pariter regique minatus</l>
                <l xml:id="d001l579" n="579">Optatam tenuit sedem, exitioque futurus</l>
                <l xml:id="d001l580" n="580">Aut huic aut illi nigrantibus obstitit armis.</l>
                <l xml:id="d001l581" n="581">Ut vidit, tristi turbatus pectus Apollo</l>
                <l xml:id="d001l582" n="582">Ingemuit, largusque genis non defuit humor.</l>
                <l xml:id="d001l583" n="583">Et iamiam labi atque retro sublapsa referri</l>
                <l xml:id="d001l584" n="584">Spes omnis, fluxae vires, aversa deum mens.</l>
                <l xml:id="d001l585" n="585">Arcas successu exultans ac munere divum</l>
                <l xml:id="d001l586" n="586">Laetus ovansque animum vocemque ad sidera tollit</l>
                <l xml:id="d001l587" n="587">Et tandem rediit vigor in praecordia victo.</l>
                <l xml:id="d001l588" n="588">Protinus inclusam feriens sub Tartara mittit</l>
                <l xml:id="d001l589" n="589">Reginam et spoliis potitur non segnis opimis.</l>
                <l xml:id="d001l590" n="590">Tantum olli bellator equus cadit ilia fossus</l>
                <l xml:id="d001l591" n="591">Ultoris ferro regis. Nondum tamen expes</l>
                <l xml:id="d001l592" n="592">Phoebus abit, sed pugnat adhuc atque agminis albi</l>
                <l xml:id="d001l593" n="593">Relliquiae, pedites duo et arcu insignis eburno</l>
                <l xml:id="d001l594" n="594">Martis amor iuvenis, nequicquam bella lacessunt.</l>
                <l xml:id="d001l595" n="595">Audentes facit amissae spes lapsa salutis,</l>
                <l xml:id="d001l596" n="596">Succurruntque duci labenti in funera. Sed non</l>
                <l xml:id="d001l597" n="597">Talibus auxiliis nec defensoribus istis</l>
                <l xml:id="d001l598" n="598">Tempus eget. Toto Maia satus aequore saevit.</l>
                <l xml:id="d001l599" n="599">Instat vi multa nigra virgo septaque regis</l>
                <l xml:id="d001l600" n="600">Circuit excidium intentans. Hac perfurit atque hac;</l>
                <l xml:id="d001l601" n="601">Nec requievit enim, donec certamine iniquo</l>
                <l xml:id="d001l602" n="602">Relliquias gentis candentis et ultima bello</l>
                <l xml:id="d001l603" n="603">Auxilia absumpsit. Medio rex aequore inermis</l>
                <l xml:id="d001l604" n="604">Constitit amissis sociis, velut aethere in alto,</l>
                <l xml:id="d001l605" n="605">Expulit ardentes flammas ubi lutea bigis</l>
                <l xml:id="d001l606" n="606">Luciferis Aurora, tuus pulcherrimus ignis</l>
                <l xml:id="d001l607" n="607">Lucet adhuc, Venus et coelo mox ultimus exit.</l>
                <l xml:id="d001l608" n="608">Nulla salus illi superat, spes nulla salutis:</l>
                <l xml:id="d001l609" n="609">Non tamen excedit victus, sed claudere sese</l>
                <l xml:id="d001l610" n="610">Hostiles inter cuneos impune per enses</l>
                <l xml:id="d001l611" n="611">Actus avet, donec nusquam spatia illa supersint</l>
                <l xml:id="d001l612" n="612">Effugiis. Nam si nemo illi fata minetur,</l>
                <l xml:id="d001l613" n="613">Nec superet sedes, quam impune capessere possit,</l>
                <l xml:id="d001l614" n="614">Nil tantorum operum impensis foret omnibus actum,</l>
                <l xml:id="d001l615" n="615">Sed labor effusus frustra viresque fuissent,</l>
                <l xml:id="d001l616" n="616">Nec titulos quisquam, aut victoris nomen haberet.</l>
                <l xml:id="d001l617" n="617">Ergo per vacuas sedes desertaque castra</l>
                <l xml:id="d001l618" n="618">Nunc huc, rursum illuc incertos implicat orbes</l>
                <l xml:id="d001l619" n="619">Diffugiens. Niger insequitur rex aequore toto</l>
                <l xml:id="d001l620" n="620">Atque fugae semper spatiumque abitumque relinquit.</l>
                <l xml:id="d001l621" n="621">Post ubi supremo tendentem limite gressum</l>
                <l xml:id="d001l622" n="622">Vidit, reginam sedes servare secundas</l>
                <l xml:id="d001l623" n="623">Iussit, ab angustis ne se ille abducere posset</l>
                <l xml:id="d001l624" n="624">Ordinibus; tantumque fugae misero ultima restat</l>
                <l xml:id="d001l625" n="625">Linea. Tum sese contra niger aemulus infert</l>
                <l xml:id="d001l626" n="626">Dux gentis propriore gradu; sedes tamen una</l>
                <l xml:id="d001l627" n="627">Alterum ab alterius contactu summovet usque.</l>
                <l xml:id="d001l628" n="628">Ut vero contra exultantem victus et expes</l>
                <l xml:id="d001l629" n="629">Constitit invitus, fortunam nacta virago</l>
                <l xml:id="d001l630" n="630">Extremam insiliit sedem totoque minatur</l>
                <l xml:id="d001l631" n="631">Limite nec misero restat locus amplius usquam.</l>
                <l xml:id="d001l632" n="632">Tandem illum surgens virgo crudelis in ensem</l>
                <l xml:id="d001l633" n="633">Immolat et finem imposuit sors aspera pugnae</l>
                <l xml:id="d001l634" n="634">Ingenti Superum plausu et clamore secundo.</l>
                <l xml:id="d001l635" n="635">Victor Atlantiades exultat littore toto</l>
                <l xml:id="d001l636" n="636">Improbus et victo insultat ridetque dolentem,</l>
                <l xml:id="d001l637" n="637">Quem Pater omnipotens ad se vocat et dat habere</l>
                <l xml:id="d001l638" n="638">Felicem virgam, qua puras evocet umbras</l>
                <l xml:id="d001l639" n="639">Pallenti Styge, ut infectum scelus eluit ignis,</l>
                <l xml:id="d001l640" n="640">Quaque Erebo damnet sontes et carcere caeco</l>
                <l xml:id="d001l641" n="641">Detque adimatque oculis somnos et funere in ipso</l>
                <l xml:id="d001l642" n="642">Lumina Lethaeo claudat perfusa sopore.</l>
                <l xml:id="d001l643" n="643">Mox vero gratum ludum mortalibus ipse</l>
                <l xml:id="d001l644" n="644">Ostendit deus et morem certaminis huius</l>
                <l xml:id="d001l645" n="645">Italiae primum docuit celebrare colonos.</l>
                <l xml:id="d001l646" n="646">Namque olim, ut perhibent, dilectam Scacchida, qua non</l>
                <l xml:id="d001l647" n="647">Inter Seriadas praestantior altera Nymphas,</l>
                <l xml:id="d001l648" n="648">Compressit ripa errantem et nil tale putantem,</l>
                <l xml:id="d001l649" n="649">Dum pascit niveos herbosa ad flumina olores.</l>
                <l xml:id="d001l650" n="650">Tum bicolorem illi buxum dedit atque pudoris</l>
                <l xml:id="d001l651" n="651">Amissi pretium vario ordine picturatam</l>
                <l xml:id="d001l652" n="652">Argentique aurique gravem tabulam addidit usumque</l>
                <l xml:id="d001l653" n="653">Edocuit. Nymphaeque etiam nunc servat honorem,</l>
                <l xml:id="d001l654" n="654">Et nomen ludus, celebrat quem maxima Roma,</l>
                <l xml:id="d001l655" n="655">Extremaeque hominum diversa ad littore gentes.</l>
                <l xml:id="d001l656" n="656">Omnia quae puero quondam mihi ferre solebant</l>
                <l xml:id="d001l657" n="657">Seriades, patrii canerem dum ad flumina Serii.</l>
            </div1>
        </body>
    </text>
</TEI>
